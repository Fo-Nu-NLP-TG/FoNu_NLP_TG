Ne nyɔnu aɖe le evi dzim eye wo le kukum nɛ la, o wɔna kɔnu na ɖevi yeye si wo ga dzi la, to ŋkɔ bubu tsɔtsɔ nɛ la me, bena ɖevi yeyela me ga ku ke o.

Ŋkɔ sia nye na ŋkɔ si ke ame bubu tsɔna na ɖevia si gɔme enye be ehɔ ɖevi la ƒle le ƒomea si.

Ame si hɔ ɖevi la ƒlela tsona ƒome bubu me alo dukɔ bubume alo edu bubume alo amedzro tso duta, vɔa nyui tɔ enye be amea ne nye amedzro tso duta.

Kɔnua wo yina ale: evinɔ si ga dzi ɖevi bubu alo evi yeye la ƒe ƒomea yina ɖe mɔdododzi, he da ɖevi yeye la ɖe mɔ dodome, he yina bena ɖe gbetime alo aveme he nɔ ŋku sam na amesi ato afima afɔ ɖevi la.

Ne ame aɖe vayina to afimagodzi he kɔ ɖevia la, le emayi me la ƒomea doa dzesi amema alo bena kplɔna neneŋ ƒe amea ɖo, ne wome dzesi o, he nyana afisi nye amedrola ƒe afeme alo afisi wo da ɖevilaɖoe.

Emegbe la ɖevila ƒe pomea ɖona to, he tɔna tekpɔ ekpɔ dodo tso ɖevi fɔfɔ ŋti, eye ne wose kpododo tso ɖevi fɔfɔ ŋti la, enumake wo yina he gblɔna be miavie.

Esiao kãtã vayina le ga ƒoƒo aɖeo me.

Ɖevi yeye la ƒe ƒomea nana mɔnu kpɔkpɔ amesi fɔ ɖevi la be woa ɖu tɔ nɛ.

Le ɣemayi mela ame si fɔ ɖevila, nana ŋkɔ bubu si dzroe ɖevila, ŋkɔ sia ateŋ anyi Fɔfɔe alo Ofɔe alo Oƒle…… ne amesi fɔ ɖevi yeyela me na ŋkɔa ɖekee o.

Evi fɔla si trozu ɖevila ƒe tɔ evelia la, ateŋ ne elɔla, ahɔ ɖevila ɖe eɖokui gbɔɛ le ɖevila ƒe sisime alo ɖevima ateŋ anɔ egbɔ yim le aza dzilo alo lekuhɛ me.

Esiao wɔwɔ, hena emɔ na, eku be mega dzesi ɖevi yeye la o, elabena etɔ ŋkɔ bubu.

Edzi edzi la kadodo nɔna ɖevila ƒe ƒomea kple ɖevila ƒe tɔ evelia dome kuɖe ɖevila ƒe nyawo ŋti.

Ele be ma ɖo ŋku edzi be amesi fɔ ɖevila ɖo la nye ŋsu, ne me nye nenema ola, ele be woa ga gbugbɔ dze kɔnua gɔme.

(Kɔnu sia nye kɔnuaɖe si sɔkple, ne woa gblɛ kpuiɖe ko la, Moiz ƒe ŋti nyao le bibla me).

ETSƆ WƆWƆ LE EƲE DUKƆWOME

Le eʋe dukɔ wome la, etsɔ ƒe kɔnu wɔwɔwo tona vovo vɔa vovo totoa me nye enu gã aɖekeo.

Mia gblɛ kpo me, le afisiafi klui la, etsɔ ƒe wɔwɔ nye na ŋkunekame, vɔa akɔta aɖeo tsɔna kɔnu aɖewo kpenɛ.

Ne nye be ameaɖe ku le ƒome aɖe me la, wo tsɔna ame kuku la yina danaɖe frigo le dɔyɔƒe si sɔ eku ƒomea be teƒe.

Ŋtilã kukula ateŋ anɔ frigo eyiyi didi aɖe alesi eku ƒomea kpɔbe yewo hiã na dzadzraɖo ne etsɔ wɔwɔ.

Emegbe la, eku ƒomea yina ɖe edumegã gbɔ he sianɛ be amekuna yewo eye wo ɖena mɔ na eku ƒomea be woateŋ aɖi ameyinugbe la le edzua ƒe ameɖibɔme me.

Le Kpalime nutowo mela, wo wɔna edumegã siasia sia tɔxɛ, wo ɖo ŋkɔ ne kɔnu sia be « eku tsitsi ».

Eku tsitsi nye ŋdi kɔnua ɖe sime dukɔa kãtã ƒonaƒu le ekpododo megbe he sena eyiyi mablɛ ƒe nya tso eku ƒomea gbɔ kuɖe ameyinugbea ŋti.

O wɔna eku tsitsi ƒe kɔnu edzi edzi le yawoɖa ƒe ŋkeke si kplɔna fiɖa fe ŋkeke si nyena ŋdɔdɔ ƒe ŋkeke la.

Eku tsitsi va yina alɛ ; eku ƒomea ƒoanu kuna ɖe enusi wo dedzesi be yaye wu ame la, esia ateŋ anye edɔleleaɖe, alo edzobibi alo afɔku le mɔdododzi alo le agbleme alo le edɔme.

Ƒomea gblɔna enusi wo vayi edzi le gaƒoƒo mamlɛa ome, eye wo ƒoanu kuɖe ameyinugbea ƒe fukpekpe, kpekpeneŋ alo agbagba dzedze si wo teŋ wɔ hena ameyinugbea ƒe haya haya alo eƒe ta ʋliʋli hafi meteŋ va eme o.

To siawɔwɔ me la, amesiwo ƒoƒu kple dumegã kple eƒe ŋtimewo bia na nya akpɔbe vodada me tso eku ƒomea gbɔ loo alo ameaɖe si le fui la gbɔ o mahã.

Ne esia va va eme nenema be ekua ƒe nya kã ameaɖe alo eku ƒe ƒomea la, wo blana nu nɛ.

Neneŋ be ame ana alɛ alo egbɔ alo aha alo nububu wo hã.

Esiawo wɔwɔ tutuna kadodo vɔɖi si le ameyinugbea kple amegbagbea dome.

Le esiawo megbe la, le fiɖa ŋkeke sidzi woa dɔŋu le la, wo hɔna ameyinugbea ƒe ŋtilã kuku le frigo le dɔyɔƒe eye le ŋkekea ƒe fiɛyi me alo zãgã dome la, wo va ɖona kple amekukua ƒe ŋtilã le ekutefea.

Vɔ hafi eyiyi mawo na vaɖo la, dukɔa mevio kpenaɖe eku ƒomea ŋti he tuna agbadɔ he na etsɔa ƒe kɔnuwo wɔwɔ.

Ŋdɔdɔ dzena egɔme le fiɛyi me eye wo yina edzi vaseɖe ŋdikãnyɛ me.

Le ga ƒoƒo mawo mela, kɔnuawo va yina ale: gbã la, hɔse tɔwo dzena ŋdɔdɔ gɔme nenyebe ameyinugbea nye kristotɔ, eye wo wɔna misa va senaɖe zã ga wueve godzi eye wo kpana, emegbe la eʋu ƒoƒo geɖe wo va yina edzi, etsona eʋu haƒoƒo si me ameyinugbea nɔ alo eʋu haƒoƒo si eku ƒomea da be woa dodzidzɔ mablɛwo ɖe amekukua ŋuti.

Vɔ gake, ne ameyinugbea me nye hɔsetɔ wola, ŋdɔdɔa va yina edzi kpakple voduʋu ƒoƒo ɖeɖeko le zã katã me.

Elebe mia do dzesi be eʋu ƒoƒo sia wo nyena enu tɔxɛ aɖe le Eʋe dukɔ ɖesiaɖe me klui.

Wo dzi na exa geɖe wo siwo nyena enya mamlɛwo hena emɔzɔzɔ nyui dodo na ameyinugbea.

Le zã kãtã me la, wo ɖena emɔ ne amewo kãtã be woateŋ akpɔ ŋtilã kukula zi mablɛtɔe, he ne woateŋ ado mɔzɔzɔ nyui ne, amesiawo ateŋ anye ameyinugbea ƒe ƒomewo alo eƒe hɔlɔwo alo amesiwo kãtã dzibe yewoa do neneŋ ƒe egbe mablɛa ne.

Hafi woa ɖemɔ ne amewo be woateŋ akpɔ ŋtila kukula la, wo wɔna kɔnua ɖe si wo yɔna be « abaɖoɖo » si me wo dzrana ŋtila kukuaɖo ɖe abadzi.

Vɔ gake, nenye be amekukua nye vodu hamenɔla la, ŋdɔdɔ kple ameɖiɖi ƒe kɔnuawo vayina ɖe vodua ƒe sewo dzi, gaɖeo mela, eku ƒomea me nɔna vodua ƒe kɔnua ɖewo teƒe oo.

Elebe mia ɖo ŋku edzi hã be, ne nye be ameyinugbea nye vodusi la, vodu haƒoƒoa me ɖena mɔ be woa dee frigo oo.

O wɔna neneŋu be ameyinugbea ƒe etsɔ kɔnuawo kaba kaba le ŋkeke etɔ megbe le vodua ƒe ɖoɖowo nu.

Le ŋkeke evelia si nye memlina ƒe ŋkeke si nyena ŋkeke evelia le etsɔa ƒe kɔnuwo wɔwɔnu la, wo wɔna ame ɖiɖi ƒe kɔnuwo.

Le ŋdi kpadzi, wo wɔna gbɔ lɔlɔ si me wo dzina nublanui hawo le, eye hafi woawɔ misa la, wo wɔna kɔnuaɖe si wo yɔna be « ame dede aɖakame ».

Kɔnua vayina ale: eku ƒomea kple Mawununɔla nenye be ameyinugbea nye Kristotɔ, alo eku ƒomea kple vodununɔla nenyebe ameyinugbea nye vodusi, yina ŋtilã kukula gbɔ le hɔme he denɛ aɖakame kple enya ƒoɖo aɖeo.

Emegbe la wo wɔna misa alo vodu kɔnuwo he nana yayra mamlɛa ameyinugbea.

Le emawo yome la, wo dzena mɔ yina ɖe ameɖibɔme afisi wo wɔna konu mamlɛtɔwo le he tsɔna aɖakala dena do me le.

Ne wo gbɔ tso ameɖiƒe vɔla, wo wɔna akpedada wɔna vovovowo, eye emegbe la amedzrowo xɔxɔ ƒe wɔnawo va yi na edzi kple eʋu ƒoƒo wɔna geɖewo.

Le kɔsiɖa si nye ŋkeke etɔlia le etsɔ wɔwɔ ƒe wɔnawo me la, wo wɔna misa ɖe ameyinugbea ta, eye le fiɛyi mela, wo wɔa aha mama ƒe kɔnuwo he dana akpe na amesiame si kpede eku ƒomea ŋti le wɔna vovovoa wome.

Elebe miaɖo ŋku edzi hã be, etsɔ kɔnu siawo wɔwɔ nyena ega zãzã geɖe ɖe nɔna eku ƒomea dzi, eye edzi edzi la ameyinugbe ƒomewo dona ga asɔ wɔ tsoɛ bene woateŋ ahɔ kɔkɔ le wo havio gbɔ.

Etsɔ wɔwɔ nye enu hɔasiaɖe le Eʋe dukɔwo ƒe kɔta kɔnu wɔwɔwome.

Enyena eyiyi sime eku ƒomea ƒonaƒu nɔna ɖeka wɔwɔme kpakple ameyinugbea bena Mawu gã si tso dziƒo la nateŋ akpɔ neneŋ ƒe ameyinugbea ƒe nublanui, eye waoteŋ a hɔɛ ɖe fafaƒe.

Esrɔ ɖeɖe le Eʋeawo ƒe dekɔnu wonu.

Le dekɔnua wonu le eʋe dukɔ me la, esrɔɖeɖe nye enu xɔasiaɖe si amewo kãtã tɔna tekpɔ le esime evi nyɔnu lo alo evi ŋtsu ɖo eƒe si dze na esrɔɖeɖe kɔnuwo wɔwɔ.

Le blema kɔnuwo nula, esrɔɖelawo me nyana wonoɛ wo o vaseɖe esime woɖea wonɔɛ wo o.

Aleke kɔnuawo va yina enye esi ; ɖevi ŋtsuvila ƒe ƒomea dzina nyɔnuvi si woaɖe la nɛ eye wo dena gbɔme zi etɔ eye emegbe la wo wɔna esrɔ ɖeɖe ƒe kɔnuwo.

Aleke wo dea gbɔme ɖoe !ne miagblɛ kpuiɖe ko la, gbɔme dede gɔme enye be woa biata ne nyɔnuvi si ɖegbe ƒomea gbɔna la ne wo ƒe vi ŋtsuvi la.

Zi alesi miegblɔɛ vayi la, gbɔme dede nye enu tɔhɛ si le vevie le esrɔ ɖeɖe ƒe kɔnuwo me.

Le kɔnu sia wɔwɔ me la ƒome eveawo dzenasi wonɔɛ wo nyui eye wo danasi ɖe esrɔ ɖeɖe ƒe kɔnuawo dzi.

Elebe mia dedzesi alesi gbɔme dedea vayina ɖo :

Ametsãtsã tso na ŋtsuvi la ƒe ƒomea me (ŋtsuvila ƒe atagã alo atavi) yina ɖe nyɔnuvi la ƒe ƒomea gbɔ edzi edzi la le fɔfɔ me eye wo ƒoa ʋɔ na nyɔnuvi la ƒe ƒomea eye wo gena ɖe ƒome la ƒe hɔme he doa gbe, eye nyɔnuvi la ƒe ƒomea edzi edzi la nyɔnuvi la ƒe atagã alo atavi hɔna gbe eye biana amaniɛ.

Emayi la wo gblɔna na nyɔnuvi la ƒe atagã alo atavi la be yewo dzibe yewoa ɖe wo ƒe vi nyɔnuvi (eye wo yona nyɔnuvi la ƒe ŋko), eye wo tsona aha sɛsɛ atukpã ametɔ (ekuɖe ƒome ɖesiaɖe ƒe dzedze ŋu).

Le emayi la Atagã alo atavi si hɔ neneŋ ƒe aha la doa ŋgbe na ɖevi ŋtsuvi la ƒe ƒomea be yeayi ɖa kpɔ nyɔnuvi la ƒe tɔ eye yana nyanya wo kuɖe nyɔnuvi la ƒe tɔ ƒe ɖoɖo ŋti.

Emegbe la ɖevi ŋtsuvi la ƒe ƒomea bia na mɔ eye wo gbugbɔ yina ɖe aƒeme he bɔna amania na ŋtsuvila ƒe tɔ.

Amesiwo ƒo ʋɔ vayi sã la ga trɔ yina he hɔna ɖoŋti tso nyɔnuvia ƒe tɔ gbɔ (alo nyɔnuvia ƒe atagã alo atavi si hɔ ŋtsuvi la ƒe ƒomeawo vayi la dɔna ame ɖoɖa na ŋtsuvi la ƒe ƒometɔwo kuɖe ɖevi tɔ ƒe lɔlɔ alo gbegbe ŋti.

Ne eva eme be nyɔnuvia ƒe tɔ dasiɖe evia ƒe srɔ ɖeɖe dzila, Ametsãtsã tso ŋtsuvi la ƒe ƒomeame ga gbugbɔ trɔ yina nyɔnuvila ƒe atagã alo atavi gbɔ he sena enusiwo woadi va hena nyɔnuvila ƒe ɖeɖe.

Enusiwo woa heva la vayi na ale : aha (aha vivi, aha sɛsɛ, todzi ha, deha kple bubuwo… kple wo ƒe home neni), avɔ ɖaka (tsigãvɔ, holãdvɔ, tsivivɔ, keŋte, sika gavi kple awle, dzonu kle bubuwo…), ega (nyɔnuvi la ƒe ƒomea nana kpɔɖeŋ, akpaɖe yina na nyɔnuvia ƒe tɔ eye akpaɖe yina na nyɔnuvia hã) kple susu be nyɔnuvia megaɖu aya o, edze (ekuɖe ƒome ɖesiaɖeŋ), kple enu bubu wo sɔŋ……

Ne ŋtsuvila ƒe ƒomea ƒle enusiawo kãtã vɔ la, wo dɔna amedɔdɔ ɖoɖa nyɔnuvi la ƒe ƒomea eye wo ɖona ŋkeke si dzi woava ahe enuawo vɛ, eye woa wo nyɔnuvila ƒe ɖeɖe ƒe kɔnuwo.

Elebe mia do dzesi be le eyiyi siawo kãtã mela, le tsã hoho ƒe game la, ŋtsuvila kple nyɔnuvila menya na wonɔɛwo o, wɔ gaɖome la ameaɖewo fina tofi na ŋtsuvila alo nyɔnuvila, eya nyena wodada eye woateŋ ahe tona nɛnɛŋ ƒe amewo ne wo dzesi wo.

Esrɔ ɖeɖe nye enu tohɛ aɖe le blema me ale be evi ƒomea ye tsana ŋgbetɔ srɔ na wo ƒe vi, kple susu be wo ƒe vi mega kpefu le esrɔ ɖeɖe gome wo.

Ne ŋkeke dzi va ɖo la, ŋtsuvila ƒe ƒomea kplɔna ɖekakpuila ɖe asi he tsɔna enusiwo wo ƒle hena srɔ ɖeɖe ƒe kɔnuawo la ɖe asi heyina ɖe ɖetugbuila ƒe ƒomea gbɔɛ.

Afima ye ɖekakpuila kple ɖetugbuila dzenasi wonɔɛwo le abe ŋgbetɔ srɔ.

Kɔnuawo vayina ale ; nuƒo tɔhɛ tso ƒome eveawo me kple yrayrawo, kple dzidzɔ kpɔkpɔwo, kple enunonowo, kple eʋu ƒoƒowo, ewoe ɖuɖuwo kpakple vividodoɖe srɔɖelawo ŋti vayi edzi nyuie.

Elebe mia ɖo ŋku edzibe, gaɖewo mela, ɖekakpuila kple ɖetugbuila me teŋ doa dzidzɔ ɖe wonoɛ wo ŋti o, elabena menye wo dzidzi be yewoa ɖe amesi wotsã na yewo la o, vɔa womateŋ awɔ naɖeke si ƒomea medasiɖo o.

Le kɔnuawo ƒe dziyiyi me la, ɖetugbuila ƒe tɔ lena ɖetugbuila ƒe alɔ he dena ɖekakpuila ƒe ƒomea si tɔhɛɖe he gblɔna be, me tsɔ nye ɖetugbuila de asina mi, mialebenɛ nyui eye mia kpɔ etadzi nyui bena mega ɖu aya o, alo mego kpefu o, eye wo gblɔna be ɛ mia lebenɛ eye mia kpɔ etadzi nyui.

Le enuwuwu la, ɖekakpuila ƒe ƒomea kplɔna ɖetugbuila yina ɖe woɖokui wogbɔ he tsɔɛ dasina ɖekakpuila.

Esrɔɖeɖe ƒe kɔnu sia nye kɔnu si amewo lebena nyuie le blemame, wɔa gake le egbeƒe ŋkekea wo mela, amewo mega dena bubu neneŋ ƒe kɔnuwo nu o.

Amewo le srɔɖem le egbeƒe ŋkekea wo me le mɔdododzi, le ʋuƒoƒewo, le esetɔwogbɔ, le tsɔtsihɔme kple afi bubuwo sike evi ƒomea mega nyena amesi tsãna ŋgbetɔsrɔ o, keboŋ ɖe efu domoɖa la, hafi wonyana.

Wɔa, ameaɖeo gakpɔtɔ le neneŋ ƒe blema kɔnuwo meɖe asi, eye wonɔ edzi yim nenema, amedzro aɖeo hã vana va wɔna esrɔ ɖeɖe le Eʋeawo ƒe dekɔnu wonu he gblɔna be enye enu tɔhɛ na yewo eye wo trɔ dzona.

Mekã alesi ŋgbetɔsrɔawo kpɔ wonɔɛ woɖo alo afisi wowɔ srɔɖeɖe ƒe kɔnuwo le o, elebe ɖekakpuila na nya ɖetugbuila ƒe ƒomea eye woa degbɔme na ɖetugbuila hena eƒeta biabia le eƒe ƒomea gbɔ, ele vevie.

Ne ɖekakpuila mewɔ eta biabia kɔnuawo o la, ne eva dzɔ be ɖetugbuila ƒe ƒomea ƒe ameɖeku alo ɖetugbuila kula, elenebe woawɔ eta biabia kɔnuawo hafi woaɖemɔnɛ be woakpɔ amekukula alo woageɖe ɖetugbuila ƒe ƒomea me le seanu.

Tɔgbe nye ŋkɔ enye AFOUTOU Kodjovi Akpan, enye ame dzɛ aɖe si tso Tado, teƒe si le ɣedzepe godzi eye wo nye ame dzesi aɖe le Tado-Domé.

Kpui ɖe ko la, enye vodu nɔ gã aɖe tsã vayi, si ɖo vodu hapopo si wɔa kɔnu vovovowo eye dukɔa kãtã nyɛ nɛ.

Eda gbe le ame ŋti eye wo poanu kuɖe amegbetɔ ƒe kuɣɛwo ŋti alo eƒe esɔme ŋti alo eƒe vivime ŋti.

Ekpa eha vovovowo ɣe doa eƒe vodu la ƒe ŋkɔ ɖedzi eye le woƒe kɔnu wɔwɔ eyiyi hã.

Enɔ esia dzi vasɛɖe esime wo trɔ dzime zu Katoliko hɔsetɔ vãvã.

Etrɔ dzime alegbegbe be egbe nu le abosãŋ kple eƒe nuwɔna vovovowo gbɔ.

Ekpa eha geɖe na Mawu ƒe ŋkɔ dodoɖedzi eye amewo dzina neneŋ ƒe eha wo le tsotsi hɔ alo gbedohɔ me ɣena vivi dodoɖe subɔ subɔ ɖe Mawu ŋti.

Amewo nya eƒe hawo ale gbegbe be esi Papa Yohanes Paolo ewe lia va Togo le eƒe akpe ɖeka bla sieke kple enyiʋɔ atɔ le ɣleti enyi lia me (08/1985) la, wo yɔɛ be wɔa va dziha nɛ le eƒe misa me, eye emegbe la eyi Papa gbɔ va dziha nɛ.

Edze be ma ɖo ŋku edzi be, le eyiyi ma wome la fada ameve tso Polonyi nɔ Tado-Domé ƒe katoliko hanɔƒea.

Eƒe eha vevi dometɔ ɖeka enye « Mawu nya vivi » eye eha ƒe eme nyawo enye :

Mawu nya vivi

Akpan be mawu nya vivi ŋtɔ (2x)

Ameɖe gbe Mawu nya ŋdi kɛnyɛ

Fiɛ sime ɖo afoku la va dzedzie (2x)

chorus:

Edze vivinɔ

Ɣehowa be edze vivinɔ

Dzeɖe gbebe eye ma vivivo

Ye woa sɔ kɔŋgbe aso afo so lidzi.

Ŋkɔ nye enye AFOUTOU Djoubogbé Kossi, o dzim le damɛ ŋkeke blawe vɔ ene, le eƒe akpe ɖeka alafa asieke blanyi vɔ ɖekɛ lia dzi(24/05/1981).

Etɔnye ŋkɔ enye Kounoudji etso Tado-Domé (Moyen-Mono) eye enɔnye ŋkɔ enye Akouvi tso Kouma-Aɖamé (Kloto nuto me).

Meɖo nɔvi nyɔnuvi eve kple nɔvi ŋsuvi eve.

Mewu nye suku nu le « Université de Lomé » eye me hɔ diplom si ŋkɔ enye « Maîtrise en Gestion » le efe akpe eve kple adɛ me(2006).

Meva Polonyi zi gbãtɔ le eƒe akpe eve kple adrɛ lia me (2007) to AIESEC ƒe ɖoɖo nu, na enu fiafia kuɖe akɔta kple adzɔ dodo nya wo ŋti le polonyi ƒe suku kɔkɔ wo si ŋkɔ nye « szkoła średnia » le Wielkopolska ƒenu towo me.

Le eyiyi ma me la, mekpo be monu kpokpo le ŋtinye, be mateŋ ade suku kɔkɔ lafiyi.

Eye esi metrɔ yi Togo le ɣleti gbãto ƒe ŋkeke wiatɔ liadzi le eƒe akpe eve kple enyi la me la (15/01/2008), me tamɔ be ma va yi suku nye dzi le afiyi (Poznan), elabena suku fɛa me sɔgbɔ la fiyi o, eye medi hã vevie be ma de sukua le aɣlisigbeme.

Metrɔwa Polonyi le dasiamime ŋkeke wiatɔ liadzi le eƒe akpe eve kple enyi liadzi (15/08/2008) vaseɖe ŋkeke sia dzi.

Menye ɖekakpui aɖe si dzina dzɔdzɔɛ nye nye, anukɔɖe kple ŋtifafa eye me wɔdɔ vevie elabena me kãɖedzi be edɔwɔwɔ ɖeka ko ateŋ a ɣe vovo va na ame siame.

Nye dzidzi enye be ma trɔ ŋɖe le hehe ya me, ma ʋli ŋtifafa eye ma kpeɖe wɔamenɔ kple fukpelawo ŋti.

Taɖodzi nye enye be ma wɔdɔ eye emegbe la, ma ʋu nye ŋtɔ ƒe adzɔ nu le esɔ me.

Eye nye ŋkɔ ƒoɖo nya enye be "Afrika dukɔwo ɣia vovo kpokpo ".

KƆSIƉAME ŊKEKEWO KPLE EME NYAWO

Le Eʋe dukɔwo mela, ŋkɔ nye dzesiaɖe, eye dzigbe ŋkeke nyena ŋkeke tɔxɛ na Eʋevi ɖesiaɖe klui.

Tso Dzoɖa ŋkekedzi vasede Kɔsiɖa ƒe ŋkekedzi la, ŋkeke ɖesiaɖe ɖo dzigbe ƒe ŋkɔ, eye neneŋ ƒe ŋkɔ ɖena amesi tsɔ ŋkɔla ƒe aƒevi nyenye fiana.

Dzigbezã alo dzigbe ŋkɔ ateŋ aƒonu kuɖe amesi tsɔ ŋkɔla ƒe tsɔme ŋti.

Miele nu ŋlɔge tso neneŋ ƒe ŋkɔ kple eƒe tsɔme nyawo ŋti le enyasio gbɔna la me :

DZOƉA: ŋkeke gbãtɔ - dzoɖaviwo

Emevio tɔna ŋkɔ siawo :

Ŋsuwo : Kɔdzo, Kɔdzo, Kɔdzovi, Kɔdzogã, Kudzo, Kudzovi, Kudzogã

Nyɔnuwo : Adzo, Adzovi, Adzogã, Adzowavi, Adzowagã, Adzowa, Adzotɔ.

Dzoɖaviwo ƒe agbeme wɔnawo kple woƒe nunana tso wɔla gbɔ Dzoɖaviwo nye na amefafa wo, wo me ʋlinaɖo kaba kaba le enuwo ŋti o, vɔ gake to egbɔ be woateŋ a tsidzi hã la, wo buna tame ŋtɔ hafi wo wɔnanu.

Dzoɖaviwo me lɔnabe yewoa dzagɔ le amedzi o, eye wo haanu alegbegbe nenye be wo wɔnu davo le amebubu ŋti.

Dzoɖaviwo lɔna ame vevie eye wo tsɔnanu doadzidzɔ ɖe woƒe ameveviewo alo woƒe lɔlɔtɔwo ŋti, wo dzina hã be amewo nelɔ yewo abe yewo lɔwo ene, eye ameɖokui tsɔtsɔ savɔ ɖe amebubuta nyena dzoɖavio ƒe agbemenyawo.

Lɔlɔ nye nu tɔhɛ na wo.

Dzoɖaviwo dzina be yewoa wɔ nugãwo le agbeme eye wo nɔna drɔɛgãwo kukum, wo ga nyena amesiwo nɔna dzikudom edzi edzi eye le eyiyiaɖewo megbe kola, wobe dziku dodoa nu va yina enumake.

BRAƉA: ŋkeke evelia – braɖaviwo

Ŋsuwo : Kɔmla, Kɔmlavi, Kɔmlagã

Nyɔnuwo : Abra, Abravi, Abragã, Abrewavi, Abrewagã, Abrewa

Braɖaviwo ƒe agbeme wɔnawo kple woƒe nunana tso wɔla gbɔ Braɖaviwo nyena amesiwo nyananu kuɖe amegbetɔ ƒomea ŋti.

Wo ga nyena amesiwo kpɔna dzidzɔ alo wɔna vividodoɖe amehaviwo ŋti.

Nublanui kpɔkpɔɖe amehaviwo ŋti nyena enusi hɔna teƒe geɖe le woƒe agbewome.

Braɖaviwo ɖoato amewo nyuie, woƒe nugɔmesese nye kpɔɖeŋu eye le nenemanu ke woƒe dziku dodo kaba kaba hã vaname ema.

Braɖaviwo nye amesiwo lɔnabe yewoa nye amekplɔlawo alo zimenɔlawo alo amenunɔlawo.

Braɖaviwo kpɔna dzidzɔ alegbegbe eye tamesusu nyuie hã nɔna wosi alebe enuenula, wo dzinabe yewoa wɔ nusi dze alo nusi nye nuteƒe la.

Braɖaviwo nyena amesiwo nyananu nyuie eye woƒe nusɔsrɔ wɔnawo le suku dzenaedzi nawo nyuie alegbegbebe, edɔwɔwɔ kude agbãle ŋti alo asinu dɔwɔwɔ nye enusi ɖenavi nawo ŋtɔ.

Braɖaviwo lɔna enumama kple wohaviwo eye wo ɖona enukomo ɖe wohaviwo ŋti.

KUƉA: ŋkeke etɔlia – kuɖaviwo

Eme vio tɔna ŋkɔ siawo :

Ŋsuwo : Kɔku, Kɔkuvi, Kɔkugã

Nyɔnuwo : Aku, Akuvi, Akugã, Akuwa, Akuwavi, Akuwagã, Akutɔ

Kuɖaviwo ƒe agbeme wɔnawo kple woƒe nunana tso wɔla gbɔ Le kuɖaviwo ƒe dzɔdzɔmekela, woyɔfu kple ʋliʋlidodo kpakple edzitsitsi, eye wonɔ edzitsim le eyiyi geɖewome le wɔnaɖewoŋu.

Kuɖaviwo nyena amesiwo dzena agbagba geɖe eye ga sɔ yi edzila, wo nyena amesiwo nye nyateƒe tolawo le ɣeyiyigeɖewo me.

Kuɖaviwo ƒe dzitsitsi va nanabe woƒe nuwɔnawo ɖeadzi leƒo na wohaviwo le ɣeyiyiaɖe wo me.

Kuɖaviwo ʋuna woƒe dzime na wo haviwo fa, eye wo kuaɖe wohaviwoŋu vevie.

Wo dzina hã be, yewoa nye kpɔneŋu le ƒome gbenɔnɔme, vo gake edzi edzi la, nugɔme mase mase nana be wome kpɔna dzidzeme le srɔgbenɔnɔ me o.

Kuɖaviwo lɔna alɔnudɔwɔwɔ nyuie.

Wo nɔna aza ɖuɖu alo dzidzɔ kpɔkpɔ teƒewo eye wo lɔna atsɔ wɔwɔ ŋtɔ.

YAWOƉA: ŋkeke enelia – yawoɖaviwo

Ŋsuwo : Yawo, Yawovi, Yawogã

Nyɔnuwo : Yawa, Yawavi, Yawagã

Yawoɖaviwo ƒe agbeme wɔnawo kple woƒe nunana tso wɔla gbɔ Yawoɖaviwo nye amesiwo tsɔna woƒe tame susu alo tagomenya ko sɔ wɔna dɔ, elabena wome ɖoato amebubu aɖeke o, eye yawoɖaviwo ƒe tonu mase mase nana be wo wɔna nusi woɖoɖe dzidzi ko.

Yawoɖaviwo ɖenabla wɔna nu kaba kaba kple tamesusu ko be yewo ma ɖoto amebubu o.

Wo nyena amesiwo ateŋ anya agbãlɛ nyuie alo ateŋ awɔ asinudɔ nyuie, vɔ toegbɔ be wome ɖoato amewo wola, yawoɖaviwo ƒe nunya alo ŋgɔgbe dede nyena kame tete geɖe le woƒe agbe wome.

Vɔ gake yawodaviwo nye amesiwo lɔna ƒome gbe nɔnɔ eye wo wɔna ƒomeme ƒe nyawo nyuie, elabena wo nya alesi woateŋ aƒonu le amedomee.

Wo ganyena amesiwo nɔ dziku dom ko eye woƒe fulele tɔgbe meli o.

FIƉA: ŋkeke atɔlia – fiɖaviwo

Ŋsuwo : Kofi, Kofivi, Kofigã

Nyɔnuwo : Afi, Afivi, Afigã, Afiwavi, Afiwa, Afiwagã, Afiyo

Fiɖaviwo ƒe agbeme wɔnawo kple woƒe nunana tso wɔla gbɔ Fiɖaviwo nye vevie dola gãwo, wo lɔna ŋsɛ dɔwɔwɔ aklaɖi tɔɛ eye wo ga nyena kãlɛ wɔlawo kpakple kutri kulawo.

Fiɖaviwo ƒe susu wome ʋu nyuie eye wo nyena ŋzɔnɔlagãwo le ƒome alo edume.

Vevie dodo nana be fiɖaviwo nyena suku dela nyuie kple asinudɔ wɔla nyuie wo.

Wo ɖena susu nyuie wo alegbegbe eye wo lɔna bubu dede amewo ŋti ɖe nɔnɔmenyuie tɔme.

Fiɖaviwo lɔna wo srɔwo alegbegbe kpakple woƒe viwo ŋtɔ eye ebe lele na ƒome nyena enu hɔasi le woƒe ŋkume.

Vɔkela, fiɖaviwo ʋaaŋu alegbegbe eye wo me nana nu ame ko o, wo nana nu ame kple susu be enua wɔa ɖevi.

MEMLƐƉA: ŋkeke adelia – memlɛɖaviwo

Ŋsuwo : Kɔmi, Kɔmivi, Kɔmigã, Kwami, Kwame

Nyɔnuwo : Ami, Amivi, Amigã, Ama, Amevi, Amagã, Ameyo

Memlɛɖaviwo ƒe agbeme wɔnawo kple woƒe nunana tso wɔla gbɔ Memlɛɖaviwo nye amesiwo nɔanyi kpoo, wo me nye tukaɖa wɔlawo o.

Memlɛɖaviwo lɔna adɔme nyuie wɔwɔ, wo wɔna kpekpedeŋu geɖe na amewo eye wo ga sena veve ɖe amewota.

Memlɛɖaviwo lɔna ame le nyateƒe kple anukɔaɖe me eye ŋkume nuwɔwɔ me nye nusi doa dzidzɔ na wo o.

Memlɛɖaviwo nyena ame fafa wo, wo me doa dɔmedzu kabakaba o, ŋku leleɖe nuŋu nye enusi wo lena vevie ɖe akɔ, wo nye amesiwo hɔ yayra tso Wɔla gbɔ, wo kpɔa ŋgɔgbe yiyi nyuie le enu gede wome eye dzɔgbe nyuie nɔna wo yome esiayi.

KOSIƉA: ŋkeke adrɛlia – kosiɖaviwo

Ŋsuwo : Kɔsi, Kɔsivi, Kɔsigã, Kwasi

Nyɔnuwo : Kɔsiwa, Kɔsiwavi, Kɔsiwagã, Akɔsiwa

Kɔsiɖaviwo ƒe agbeme wɔnawo kple woƒe nunana tso wɔla gbɔ Kɔsiɖaviwo nye gbɔgbɔmeviwo, Mawu tsitsitre le woƒe gbɔgbɔme eye wo ga nye Mawu ƒe dɔtsɔlawo.

Kɔsiɖaviwo yɔfu kple ablɔɖenyenye kpakple vovokpɔkpɔ.

Wo nye amesiwo kpɔna nublanui na amewo, wo doa vevie nu ŋtɔ eye kutri kuku nye woƒe akpo hɔnu elabe, ne eva vɛme be kɔsiɖaviwo dze anyi la, wo ga fɔna enumake.

Kɔsiɖaviwo yɔfu kpakple lɔlɔ eye wo tsɔ woƒe agbeblibo kpakple woƒe ŋsɛwo kãtã lɔna ame.

Suku me nyawo doadzidzɔ na kɔsiɖaviwo eye agbãlɛ dɔwɔwɔwo ɖeavi nawo nyuie, elabena woƒe tagbɔ kɔ.

Kɔsidaviwo lɔna fiaɖuɖu le nuwo nu, eye le afisiafi si wo le la, wo ɖea woɖokuiwo fia to wɔna geɖewome.

Kɔsiɖaviwo nyena amesiwo ɖea susu he wɔanu alo he ɖoa aɖaŋu nyuiwo.

Kɔsiɖaviwo maanu kple dzidzɔ tso dzimeke.

Enya siawo tɔ asi enu etɔ dzi le Eʋe dukɔwo me: ŋkɔ sɔsɔ, ŋkuɖoɖo dzigbe ŋkeke dzi kpakle ŋkɔ ɖesiaɖe ƒe emenyawo.

Edzi edzi neneŋ ƒe nyawo va vana eme nenema le amewo ƒe agbeme.

Ke Ne Melɔ̃a Gbɔdɔnuwɔnawo Kpɔkpɔ Ya Ðe?

Nu si nàte ŋu awɔ

Nu si tututu gbɔdɔnuwɔnawo kpɔkpɔ (alo porno) nye gɔme sese.

Gbɔdɔnuwɔnawo kpɔkpɔ nye vlododo nane si Mawu wɔ be bubu nanɔ eŋu.

Ne èse egɔme be aleae nyaa le la akpe ɖe ŋuwò ‘nàlé fu vɔ̃.’

Psalmo 97:10.

Bu emetsonuawo ŋu.

Ame siwo wozãna le gbɔdɔnuwɔnawo wɔwɔ me ɖia gbɔ wo ɖokuiwo.

Ekloa bubu le ekpɔla hã ŋu.

Eya ta esɔ nyuie be Biblia gblɔ be: "Nunyala kpɔa dzɔgbevɔ̃e, eye wòɣlaa eɖokui. "

Lododowo 22:3.

Ðo tame kplikpaa.

Nuteƒewɔla Hiob gblɔ be: "Mebla nu kple nye ŋku, eye aleke lawɔ malé ŋku ɖe ɖetugbi ŋu? "

(Hiob 31:1)

Nu siwo nàte ŋu aɖo tame kplikpaa be yeawɔ la dometɔ aɖewoe nye esiwo gbɔna:

Nyemazã Internet ne nye ɖeka meli o.

Matsi gbɔdɔnuwɔnawo ŋuti nyatakakadzraɖoƒe ɖe sia ɖe si aʋu le vo me la enumake.

Ne megaɖe ŋu ɖi kpɔ gbɔdɔnuwɔnawo ake la, magblɔe na xɔ̃nye kpɔnuteƒe aɖe.

Ka le asi balam na ame aɖe

Gbɔdɔnuwɔnawo kpɔkpɔ kpɔa ŋusẽ ɖe ame dzi vivivi, zi ale si ame yi edzi le ekpɔm la, zi nenemae asiɖeɖe le eŋu sesẽna nɛ

Do gbe ɖa tso eŋu.

Hakpalaa do gbe ɖa na Yehowa Mawu be: "Ðe nye ŋku ɖa le nu dzodzrowo kpɔkpɔ ŋu. "

(Psalmo 119:37)

Mawu di be nàkpɔ dzidzedze, eye ne èdo gbe ɖa nɛ la, ado ŋusẽ wò nàwɔ nu dzɔdzɔe!

Filipitɔwo 4:13.

Ƒo nu tso eŋu na ame aɖe.

Wò dzimenyawo gbɔgblɔ na ame aɖe si dzi nèka ɖo nye afɔɖeɖe vevi si akpe ɖe ŋuwò nàdzudzɔ numame gbegblẽ ma!

Lododowo 17:17.

Ðo ŋku nya sia dzi: Ɣesiaɣi si nète ŋu ƒo asa na gbɔdɔnuwɔnawo kpɔkpɔ la, èɖu aʋa gã aɖe dzi.

Gblɔ aʋadziɖuɖu ma ŋu nya na Yehowa Mawu, eye nàda akpe nɛ ɖe ale si wòdo ŋusẽ wò la ta.

Ne èƒo asa na gbɔdɔnuwɔnawo kpɔkpɔ la, àdo dzidzɔ na eƒe dzi!

Lododowo 27:11.

Mia degbea dodo kple mia viwo ana miaɖo dze kple mia nɔewo faa tso dzi me, eye agaɖe vi na wo le mɔ bubuwo hã nu.

Gake eɖea vi geɖe ne woɖe mɔ nɔviŋutsuwo yi dɔ aɖe si wode asi na wo la wɔwɔ dzi ɣeyiɣi didi aɖe be woabi ɖe ewɔwɔ me ale be nuteƒekpɔkpɔ nasu wo si.

Viɖe geɖe le ʋuɖoɖo kple zɔhɛ aɖe me

Ne míele nɔƒe lém ɖi alo le fli me be míaxɔ agbalẽ yeyewo la, mele be míadi mía ɖokui tɔ o, ke míadi mía nɔvi bubuwo ƒe nyonyo boŋ.

Wɔ mɔnukpɔkpɔa ŋu dɔ nàtsɔ alé ŋku ɖe ale si nèle agbea nɔmee ŋu.

ESIME apostolo Paulo nɔ eƒe mɔzɔhatiwo lalam le Atene la, ewɔ mɔnukpɔkpɔa ŋudɔ ɖi vomeɖase.

Hekpe ɖe eŋu la, ɣeyiɣi ɖoɖi nyui aɖe le nusiawo ƒe vava ŋu bene wòatse ku nyuiwo, eye ɣeyiɣi ɖevi mae nye woƒe ɖevimeƒe gbãtɔwo.

Ðoɖo siwo nyo le kpekpeɖeŋu mɔɖeɖedɔa ŋu ƒe ɖekae nye be àte ŋu atrɔ asi le eŋu.

Adzra mí ɖo godoo be míakpe akɔ kple tetekpɔwo ne míewɔ gbɔgbɔmemɔnuɖoɖo siwo wòna to eƒe Nya kple "dɔla nuteƒewɔla kple aɖaŋudzela " la dzi ŋudɔ bliboe.

Mateo 24:45.

Le lɛta gbãtɔ si Paulo ŋlɔ na Timoteo me la, ete gbe ɖe gɔmeɖose si nu wòle be Kristotɔ kluviwo nanɔ agbe ɖo la dzi; ame siawo dometɔ aɖewo anya nɔ mɔ kpɔm na ŋutilã me viɖewo le esi woƒe aƒetɔwo nye Kristotɔwo ta.

Vincent, si si vi ene le la gblɔ be: "Zi geɖe la, míeƒoa nu tso viɖe kple nu gbegblẽ siwo dona tso nɔnɔme aɖe me ŋu bene ɖeviawo ŋutɔ nate ŋu akpɔ emetsonu nyuitɔwo dze sii.

Atenetɔwo zã aʋawɔʋu mawo le woƒe futɔ siwo nye Persia ʋakɔwo dziɖuɖu me le Salami le ƒe 480 D.M.Ŋ. me.

(Korintotɔwo I, 6:12) Eyata, ame geɖe siwo di be yewoanye Yehowa Ðasefowo la kpɔa alesi wòhiãe be yewoagbe nusiwo togbɔ be mɔɖeɖe le wo ŋu hã la, womenyo o alo asixɔxɔ gobii aɖeke mele wo ŋu o la dzea sii.

October, ƒe 1977 me ƒe Míaƒe Fiaɖuƒe Subɔsubɔdɔ la gblɔ be: "Enyo wu be míatsri teokrasi ƒe ƒuƒoƒowo ŋudɔ wɔwɔ anɔ gbe ƒã ɖem le nudzadzrawo alo asitsanuwo ƒe viɖe ta le Fiaɖuƒe Akpata, hamea ƒe agbalẽ me nusrɔ̃ƒe kple Yehowa ƒe amewo ƒe takpekpewo me.

Nukatae míagblẽ eme to anukwaremaɖimaɖinuwɔna aɖe wɔwɔ me, kple susu be amewo nayi edzi ade bubu mía ŋu, alo be mɔnukpɔkpɔ siwo míedzena o nasu mía si?

Woɖe ŋubiabiã gɔme be enye "dzikudodo ɖe nu siwo su amewo si ta ahadi vevie be nu nyui mawo ke nasu ye hã ye si. "

16 Le ƒe 1946 me la, wova kpɔe be ehiã be woaɖe Biblia gɔme wòasɔ ɖe alesi gbea va le nu, si me Kristodukɔa ƒe nufiafia siwo wotu ɖe kɔnuwo dzi dometɔ aɖeke manɔ o.

Ðe mewɔa mɔnukpɔkpɔ si su asinye be made kpekpewo kple haxɔsetɔwo la ŋu dɔ bliboea?

Eye nuvlowɔlawo kple dɔlékuiwoe to xexeame ƒe kadodo ɖeka me nɔnɔ me gblẽ nu le amewo ŋu wu vi si wòɖe na dziɖuɖuwo.

Kpɔ aɖaka siwo le axa 24 kple 25.

Nusiawo le Sunem kple Gilboa.

Dzilawo, nusi mia viwo hiã tso mia gbɔ wue nye mia ŋutɔwo miaƒe ɣeyiɣi, ŋusẽ, kple lɔlɔ̃ ke menye ŋutilãmenuwo o.

Eɖanye nukawo mee zɔzɔ kple amesi le adzɔge de ame dzi le o, kuxi aɖewo koŋ nɔa eme.

Alɔme nɔ edzilawo si vie, eye xexeme nyo nɛ le ɖevime wòsrɔ̃ nu le Rome le gbeŋutisenyala xɔŋkɔ Donatus gbɔ.

11 Ne nyawo sɔ gbɔ fũu la, nya gbɔlowo hã sɔa gbɔ fũu; eye viɖe kae amegbetɔ kpɔna tsoa eme?

Ne èkpɔe be yehiã kpekpeɖeŋu la, ekema àte ŋu awɔ ɖoɖo siawo ŋudɔ be wòaɖe vi na wò.

Ne Ŋutsugbɔdɔdɔ Dzroa Ŋutsu Aɖe La, Ðe Wòfia Be Enye Ŋutsugbɔdɔla?

Kura o!

Nyateƒea: Zi geɖe la, ɣeyiɣi kpui aɖe koe dzodzro ma nɔa ame me.

Lisette, si xɔ ƒe 16 la, kpɔe be nya sia nye nyateƒe.

Egblɔ be: "Mesrɔ̃e le dzɔdzɔmeŋutinunya me le suku be le sɔhɛmenɔɣi la, tɔtrɔ geɖewo vana le míaƒe ŋutinuwo me siwo nana gbɔdɔdɔ ƒe dzodzrowo nu sẽna.

Meka ɖe edzi be ne ɖe sɔhɛwo nya nu tso woƒe ŋutilã ŋu nyuie la, woanya be ɣeyiɣi kpui aɖe ko ƒe nue seselelãme ma nye, eye womase le wo ɖokui me be ele be yewoakpɔ gome le nuwɔna sia me o. "

Sɔhɛ si le ale si wòatso nyaa me la ŋu bum

Ehiãna be sɔhɛwo katã natso nya me nenye be woawɔ ɖe xexea ƒe susu ku ɖe gbɔdɔdɔ ŋu dzi alo woawɔ ɖe sedede kɔkɔ siwo le Mawu ƒe Nya me la dzi

Ne dzodzro sia nɔa amea me eteƒe didina ya ɖe?

Ðe wòanye tagbɔsesẽ be Mawu nade se na ŋutsu si ŋutsugbɔdɔdɔ dzrona alo nyɔnu si nyɔnugbɔdɔdɔ dzrona la be megawɔ nu sia oa?

Ne èɖo nyabiase sia ŋu be ɛ̃ la, ele be nànyae be nuwo ŋu bubu alea nɔ te ɖe susu totro si nye be ele be amegbetɔ naɖi kɔ na eƒe gbɔdɔdɔ ƒe dzodzrowo la dzi.

Biblia de bubu amegbetɔwo ŋu le esi wòka ɖe edzi na wo be woate ŋu atiae be woaɖu woƒe gbɔdɔdɔ ƒe dzodzro vɔ̃wo dzi ne wodi vavã be yewoawɔe nenema.

Kolosetɔwo 3:5. Biblia ƒe sedede sia me kɔ.

Se si Biblia de na ŋutsu kple nyɔnu siwo meɖe wo nɔewo o be "misi le agbe gbegblẽ nɔnɔ nu " la kee yi na ŋutsu ŋutsugbɔdɔlawo kple nyɔnu nyɔnugbɔdɔlawo siaa hã. (1 Korintotɔwo 6:18)

Nyateƒeae nye be ɖe ŋutsu miliɔn geɖe siwo srɔ̃wo nye nyɔnuwo la ɖua wo ɖokuiwo dzi hafi tea ŋu ɖua gbɔdɔdɔ ƒe tetekpɔwo dzi, le esiwo di be yewoawɔ ɖe Biblia ƒe nudidiwo dzi ta.

Ŋutsu siwo ŋutsugbɔdɔdɔ dzrona alo nyɔnu siwo nyɔnugbɔdɔdɔ dzrona la hã ate ŋu awɔ nenema ke ne wodi vevie be yewoadze Mawu ŋu. 5 Mose 30:19.

Aleke Mawɔ Aɖe Nye Dzixɔse Ku Ðe Gbɔdɔdɔ Ŋu Me?

"Ègakpɔtɔ nye ɖetugbui leaƒea? "

Ne èdi be yeaɖo nyabiase sia ŋu, eye wò ŋuɖoɖoa anye ɛ̃ la, ɖe nàdi be dzi nanɔ ye ƒo yeaɖo eŋu kple kakaɖedzia?

Nyati sia akpe ɖe ŋuwò.

Ame kae nye ɖetugbui leaƒe?

Nya kae Biblia gblɔ tso gbɔdɔdɔ ŋu?

Nu kae nye wò dzixɔse?

Aleke nàɖe wò dzixɔsea me na amewo?

Ðetugbui leaƒe nye ɖetugbui si gbɔ ŋutsu aɖeke medɔ kpɔ o, woate ŋu agblɔ tso ɖekakpui siwo medɔ nyɔnu gbɔ kpɔ o hã ŋu be wole aƒe.

Menye be woadɔ ame gbɔ ŋutɔŋutɔ koe wòlɔ ɖe eme o.

Ame aɖewo ate ŋu ayɔ wo ɖokuiwo be "ɖetugbui leaƒewo " elabe womedɔ wo gbɔ kpɔ o, togbɔ be wokpɔa gome le gbɔdɔnuwɔna geɖewo me hã.

Le kpɔɖeŋu me, nya "gbɔdɔdɔ " ate ŋu alɔ vidzinuwo ƒoƒo ɖe nu me kple meƒi me, alo asilili ame bubu ƒe vidzinuwo ŋu hã ɖe eme.

Nya vevitɔ: Ame siwo kpɔa gome le gbɔdɔnuwo, siwo dometɔ aɖewoe nye vidzinuwo ƒoƒo ɖe nu me kple meƒi me kpakple asilili ame bubu ƒe vidzinuwo ŋu me la, mate ŋu agblɔ be yewonye ɖetugbui leaƒewo alo ɖekakpui siwo menya nyɔnuwo o.

Biblia gblɔ be ŋutsu kple nyɔnu siwo ɖe wo nɔewo koe kpɔ mɔ akpɔ gome le gbɔdɔdɔ me.

(Lododowo 5:18)

Eya ta mele be ɖekakpui alo ɖetugbui si di be yeƒe nu nadze Mawu ŋu la nakpɔ gome le gbɔdɔnuwɔna aɖeke me o va se ɖe esime wòɖe srɔ̃ hafi.​ 1 Tesalonikatɔwo 4:3-5.

Ame aɖewo gblɔna be Biblia ƒe sedede ma zu tsigãdzinu eye mesɔ na mí egbea kura o.

Gake nenɔ susu me na wò be mí ame siwo li egbea domee srɔ̃gbegbe, gbɔmeyafufɔfɔ kple nulɔdɔwo xɔ aƒe ɖo.

Eya ta mí ame siwo li egbea míedze kura aɖo aɖaŋu tso agbe nyui nɔnɔ ŋu o!​ 1 Yohanes 2:15-17.

Ne ède ŋugble tso Biblia me se siwo ku ɖe agbe nyui nɔnɔ ŋu la, àkpɔe be susu le wo me.

Le kpɔɖeŋu me, tsɔe be ame aɖe na Amerika dɔlar 1,000 wò, ɖe nàde xɔ ta atsɔ gaa ada kaɖigbegbe ɖe yame be ame sia ame si nya to afi ama va yina ko la naxea?

Nyametsotso ma tɔgbie dze ŋgɔ wò le gbɔdɔnyawo hã gome.

Sierra si xɔ ƒe 14 gblɔ be: "Nyemedi be maɖe mɔ ame aɖe si ƒe ŋkɔ dzi nyemate ŋu aɖo ŋkui gɔ̃ hã le ƒe aɖewo megbe o la, nagblẽ nye ɖetugbui leaƒe nyenye dome nam o. "

Tammy si xɔ ƒe 17 da asi ɖe eƒe nya sia dzi.

Egblɔ be: "Nunana xɔasi aɖee gbɔdɔdɔ nye, nyemalɔ̃ agblẽ edome o. "

Nya vevitɔ: Biblia bia tso ŋutsu alo nyɔnu siwo mekpɔ ɖe srɔ̃ o la si be womegakpɔ gome le gbɔdɔdɔ me o eye woanɔ agbe dzadzɛ.​ 1 Korintotɔwo 6:18; 7:8, 9.

Ðe nèbua se si Biblia de ku ɖe gbɔdɔdɔ ŋu be susu le eme loo alo ɖe nèbunɛ be esesẽ akpa?

Èsusu be ne ame eve siwo meɖe wo nɔewo o nya lɔ̃ wo nɔewo vevie ko la, woate ŋu adɔ wo nɔewo gbɔ faa?

Esi sɔhɛ geɖewo da nya siawo kpɔ nyuie la, wotso nya me be nu nyuitɔ si wòle be yewoawɔe nye be yewoaƒo asa na gomekpɔkpɔ le gbɔdɔnuwɔnawo me ahanɔ agbe dzadzɛ.

Mevea wo be yewotso nya me alea o, eye womesena le wo ɖokuiwo me hã be nane le yewo ŋu tom o.

Kpɔ nya siwo wo dometɔ aɖewo gblɔ la ɖa:

"Edzɔ dzi nam ŋutɔ be mekpɔtɔ nye ɖetugbui leaƒe!

Naneke megblẽ le asaƒoƒo na dzigbagbã, nuxaxa kple afɔku siwo nɔa gomekpɔkpɔ le gbɔdɔdɔ me do ŋgɔ na srɔ̃ɖeɖe me ŋu o. "​ Emily.

"Dzi dzɔam ŋutɔ be ŋutsuvi aɖeke mede asi ŋunye ɖe asi le ŋunye o, esi nyemedea ŋutsuha o ta la, enye dzidzɔ nam be vɔvɔ̃ vie aɖeke teti gɔ̃ hã menɔa menye be mate ŋu axɔ nulɔdɔ o. "​ Elaine.

"Mese nyɔnuvi hanyetiwo kple esiwo tsi wum la dometɔ geɖewo gblɔ be eve yewo ŋutɔ be yewokpɔ gome le gbɔdɔdɔ me, eye be ne ɖe yewonya la anye ne yewolala va se ɖe esime yewoɖe srɔ̃ hafi, nyemedi be mawɔ vodada ma o. "​ Vera.

"Mekpɔ ame geɖe siwo gakpɔtɔ le veve sem vevie le esi wogblẽ woƒe ɖetugbui leaƒe nyenye me va yi alo zɔ kple ŋutsuvi geɖewo ta.

Nye ya mekpɔe be esia wɔ nublanui ŋutɔ. "​ Deanne.

Nya vevitɔ: Ele be nànya nu si dzi nèxɔ se hafi woava nɔ gbɔdɔnyawo ƒom ɖe nuwò alo nàva dze ŋgɔ gbɔdɔdɔ ƒe tetekpɔwo.​ Yakobo 1:14, 15.

Nya kae nàgblɔ ne ame aɖe tsɔ nya ɖe wò dzixɔse ku ɖe gbɔdɔdɔ ŋu ŋu?

Anɔ te ɖe nɔnɔmea dzi.

"Ne ame aɖe le fewu ɖum le ŋunye eye mekpɔe dze sii be ɖeko wòdi be yeaɖu fewu le ŋunye la, nyemetɔna ɖi ko nɔa eƒe nyawo sem o.

Megblɔna nɛ be, ‘Ema meka wò o’ eye medzona le egbɔ. "​ Corinne.

"Nublanuitɔe la, sukuvi aɖewo dia ge le ame ŋu be woatsɔ ado dzidzɔ na wo ɖokui ko.

Ne mekpɔe be ɖeko amea di be yeadi ge le ŋunye la, nyemedea nu eme kura o. "​ David.

Ènyaa?

Ɣeaɖewoɣi la, Yesu gɔ̃ hã zia kpi ne fewuɖulawo bia nyae.​ Mateo 26:62, 63.

Gake ne ɖe amea di ŋutɔŋutɔ be yeanya ya ɖa?

Ne èkpɔe be amea dea bubu Biblia ŋu la, àte ŋu ahe eƒe susu ayi mawunyakpukpui aɖewo dzi. Wo dometɔ ɖekae nye 1 Korintotɔwo 6:18, si gblɔ be ame si mekpɔ ɖe srɔ̃ o evɔ wòkpɔ gome le gbɔdɔdɔ me la, ele nu vɔ̃ wɔm alo nu gblẽm le eƒe ŋutilã ŋu.

Èɖazã Biblia enumake alo emegbe o, ele vevie be nàƒo nu kple kakaɖedzi.

Ðo ŋku edzi be ele be wòanye bubu gã aɖe na wò be yenɔa agbe dzadzɛ.​ 1 Petro 3:​16.

"Ne èƒoa nu kple kakaɖedzi la, aɖee fia be mevea wò be yetiae be yemakpɔ gome le gbɔdɔdɔ me o eye nèka ɖe wò tiatia dzi bliboe, nèxɔe se bliboe be nu nyuitɔe nye ema wɔm yele, eye menye ame aɖekee ɖoe na ye o. "​ Jill.

Nya vevitɔ: Ne èka ɖe dzixɔse si le asiwò ku ɖe gbɔdɔdɔ ŋu la dzi bliboe la, dzi ànɔ ƒowò nàɖe wò tiatia sia me na ame bubuwo.

Eye ɣeaɖewoɣi la, ale si amewo awɔ nui la awɔ nuku na wò.

Melinda si xɔ ƒe 21 gblɔ be: "Nye dɔwɔhatiwo kafuam gɔ̃ hã be megakpɔtɔ nye ɖetugbui leaƒe.

Nye nu mewɔa moya na wo o.

Wobuam boŋ be meɖua ɖokuinye dzi eye menɔa agbe dzadzɛ. "

Aɖaŋuɖoɖo!

Ne èdi be yealé tiatia si yewɔ be yemakpɔ gome le gbɔdɔdɔ me do ŋgɔ na srɔ̃ɖeɖe o me ɖe asi sesĩe la, ke wɔ dɔwɔgbalẽvi si gbɔna ƒe kɔpi: "Ale Si Nàɖe Wò Dzixɔse Ku Ðe Gbɔdɔdɔ Ŋu Me. "

Xlẽ agbalẽ si nye Questions Young People Ask​ Answers That Work (Les jeunes s’interrogent​ Réponses pratiques) hã.

Babla 1 ƒe ta 24 lia ƒe tanyae nye "Ðe Gbɔdɔdɔ Ana Míalɔ̃ Mía Nɔewo Wua? "

Babla 2 ƒe ta 5 lia ƒe tanyae nye, "Nu Ka Tae Wòle Be Manye Ðetugbui Leaƒe? "

"Melɔ̃a numeɖeɖe siwo le ‘Young People Ask’ gbalẽawo me.

Le kpɔɖeŋu me, le Babla 1 ƒe axa 187 la, wotsɔ gbɔdɔdɔ do ŋgɔ na srɔ̃ɖeɖe sɔ kple ale si ame aɖe natsɔ kɔgɛ xɔasi aɖe ana ame aɖe yaka ko.

Eɖe eɖokui dzi kpɔtɔ.

Axa 177 gblɔ be gomekpɔkpɔ le gbɔdɔdɔ me do ŋgɔ na srɔ̃ɖeɖe le abe ale si woatsɔ avɔ si dzi nutata nyakpɔ le aɖo ɖe anyigba ene.

Gake kpɔɖeŋu si doa dzidzɔ nam wue nye esi le Babla 2 ƒe axa 54.

Woŋlɔ ɖe nɔnɔmetataa te be: ‘Gomekpɔkpɔ le gbɔdɔdɔ me do ŋgɔ na srɔ̃ɖeɖe le ko abe nuʋuʋu le nunana aɖe si woɖo be woana wò la dzi hafi woava tsɔe na wò ene.’

Ðeko wòle abe ɖe nèle nu si nye ame bubu, ame si nava ɖe le etsɔme, tɔ la fim ene. "​ Victoria.

Ðe Wòle Be Míatso Míaƒe Kadodoa Mea?

Akpa 1

Ɣeaɖewoɣi la, eɖea vi ne wotso kadodoa me.

Bu ɖetugbuivi si nye Jill ƒe nuteƒekpɔkpɔa ŋu kpɔ.

Egblɔ be: "Le gɔmedzedzea me la, enɔ dzi dzɔm nam be nye ŋugbetɔa tsia dzi ɖe ŋunye ɣesiaɣi be yeanya afi si mele, nu si wɔm mele kple nye ame siwo le teƒea.

Gake eva ɖo ɣeaɖeɣi la, megadina be made ha kple ame bubu aɖeke tsɔ wu ye o.

Eʋãa ŋu gɔ̃ hã ne nye kple nye ƒometɔwo míeli ɖekae, vevitɔ fofonye.

Esi metso kadodoa me kplii la, ɖeko wònɔ nam abe agba gã aɖee do le dzinye ene! "

Aleae wòdzɔ ɖe Sarah hã dzie.

Eva nɔ dzesi demee be John si nye ɖekakpui si yenɔ gbe ɖom ɖi kple la nye ame si ɖea alɔme le ame ŋu, edia nu geɖe akpa tso ame si, eye mebua ame o.

Sarah gblɔ be: "Le fiẽ aɖe me la, etsi megbe gaƒoƒo etɔ̃ hafi va ɖo míaƒe ʋɔtru nu!

Esi wòƒo ʋɔa eye danye ɖo eŋu la, mede nu eme nɛ o, ɖeko wògblɔ nam be: ‘Mídzo.

Míetsi megbe.’

Le esi wòagblɔ be: ‘Metsi megbea,’ ɖe wògblɔ boŋ be: ‘Míetsi megbe.’

Ðe wòle be wòado taflatsɛ alo aɖe nu si tae wòtsi megbe ɖo la me hafi.

Vevietɔ wu la, ɖe wòle be wòade bubu danye ŋu hafi! "

Ele eme baa be, mahiã kokoko be woanɔ te ɖe agɔdzedze zi ɖeka aɖe dzi atso kadodo me o ya.

(Psalmo 130:3)

Gake esi Sarah va kpɔe be John ƒe amemabumabua nye nu si wòwɔna ɖaa ke menye ŋuɖeɖi zi ɖeka aɖe ko o la, etso kadodoa me.

Abe Jill kple Sarah ene la, nu kae nàwɔ ne èva de dzesii be ame si yele gbe ɖom ɖi kple la mate ŋu ava nye kpeɖeŋutɔ si sɔ na ye o?

Le go sia me la, mègaŋe aɖaba ƒu ale si nèse le ɖokuiwò me la dzi o!

Togbɔ be ate ɖe dziwò hã la, ɖewohĩ anyo wu ne ètso kadodoa me.

Lododowo 22:3 gblɔ be: "Nunyala kpɔa dzɔgbevɔ̃e, eye wòɣlaa eɖokui. "

Nyateƒee, ɖewohĩ kadodoa me tsotso manɔ bɔbɔe ya o.

Gake nyae be ƒomedodo si nɔa anyi ɖaae srɔ̃ɖeɖe nye.

Anyo be nàse veve hena ɣeyiɣi kpui aɖe ko wu be nàkpe fu le wò agbe me katã le esi nèwɔ tiatia gbegblẽ ta!

Akpa 2

Tia teƒe kple ɣeyiɣi si sɔ be míadzro nyaa me.

Nu kae nya sia fia?

Enyo, bu ale si nàdi be wòawɔ nu ɖe ye ŋu la ŋu kpɔ.

(Mateo 7:12)

Ðe nàdi be wòagblɔe na ye le ame bubuwo ŋkume be yetso kadodoa mea?

Ðewohĩ madi nenema o.

Ne anya wɔ la, anyo wu ne mègblɔe da ɖe telefon dzi nɛ be yetso kadodoa me alo ana wòanya to message alo e-mail dzi o.

Ke boŋ, tia teƒe kple ɣeyiɣi si sɔ be miadzro nya vevi sia me.

Nu kae nàgblɔ ne ɣeyiɣia de be nàɖe nu me nɛ?

Apostolo Paulo de dzi ƒo na Kristotɔwo be woato "nyateƒe " na wo nɔewo. Efesotɔwo 4:25.

Mɔ nyuitɔe nye be nàɖɔ ŋu ɖo, gake nàte afɔ to sesĩe.

Na eme nakɔ nɛ nyuie be yese le ye ɖokui me be yewoƒe kadodoa mate ŋu akpɔ dzidzedze o.

Mehiã be nàhe susu ayi eƒe vodadawo katã dzi alo aƒo nu tso nu siwo katã medo dzidzɔ na wò le eŋu o la o.

Nyateƒeae nye be le esi nàgblɔ be, "Mèwɔa nu sia " alo "Mèwɔa kemɛ gbeɖe o " la, anyo wu be nàgblɔ nya siwo aɖe ale si nèsena le ɖokuiwò me, abe "Medi ame si tɔgbi . . . alo "Mesusui be ele be míatso kadodoa me elabena . . . "

Menye ɣeyiɣi siae nàde axa na nyaa alo aɖe mɔ nɛ wòaxɔ ta le asiwò o.

Eya ta nɔ ŋudzɔ ne ele agbagba dzem be yeato ayemɔ dzi atrɔ wò susu.

Ðetugbui aɖe si ŋkɔe nye Lori gblɔ be: "Esi metso kadodoa me megbe la, ŋutsuvi si menɔ gbe ɖom ɖi kple tsã la, va nɔ nublanuinuwo wɔm ɣesiaɣi.

Menya be ɖe wònɔ ewɔm be mase veve ɖe ye nu.

Gake nyemena eƒe nuwɔna sia na metrɔ susu o.

Abe Lori ene la, nya nu si dim nèle.

Lé wò nyametsotsoa me ɖe asi goŋgoŋ.

Na wò ao nanye ao.

Yakobo 5:12.

Ðe Mesu Te Na Gbeɖoɖoɖia?

Nu kae nye gbeɖoɖoɖi?

Ðe metsi aɖo gbe ɖia?

Nu kae nye gbeɖoɖoɖi?

Ènye ɖekakpuivi evɔ wò kple ɖetugbui aɖe míezɔna edziedzi.

Gbeɖoɖoɖi yea?

Ènye ɖekakpuivi eye ɖetugbui aɖe ƒe nu lé dzi na wò, alo ènye ɖetugbuivi eye ɖekakpuivi aɖe ƒe nu lé dzi na wò.

Mieɖoa message geɖe ɖe mia nɔewo alo yɔa mia nɔewo le telefon dzi zi geɖe gbe sia gbe.

Ne mi ame evea miele mia tɔwo dome la, mia nɔewo ŋu koe miekpɔa vovo ɖo.

Gbeɖoɖoɖia yea?

Anɔ eme be biabia gbãtɔ ŋu ɖoɖo masesẽ na wò o.

Gake àtɔ sẽe hafi aɖo eve mamlɛawo ya ŋu.

Nu ka koŋue nye gbeɖoɖoɖi?

Gbeɖoɖoɖi nye hadede ɖe sia ɖe si me ame aɖe koŋ ƒe nu nalé dzi na wò eye wò hã wò nu nalé dzi nɛ abe ale si wònɔna le srɔ̃tɔwo dome ene.

Eya ta biabia etɔ̃ mawo katã ƒe ŋuɖoɖoae nye ɛ̃.

Ne ènye ɖekakpuivi eye ɖetugbuivi aɖe ƒe nu lé dzi na wò eye wò kplii míeɖoa dze edziedzi eɖanye le telefon dzi alo ŋkume kple ŋkume le adzame loo alo ame dome o, gbeɖoɖoɖie nye ema.

Taɖodzinu kae le gbeɖoɖoɖi ŋu?

Taɖodzinu nyui si le gbeɖoɖoɖi ŋue nye be wòakpe ɖe ɖekakpuiwo kple ɖetugbuiwo ŋu woalé ŋku ɖe wo nɔewo ŋu akpɔe ɖa be yewoate ŋu aɖe yewo nɔewo hã.

Enye nyateƒe be menye taɖodzinu nyui siae le gbeɖoɖoɖi ŋu na hawòti aɖewo ya o.

Ðewohĩ ɖetugbuiawo gbɔ nɔnɔ koe doa dzidzɔ na ɖekakpuiawo menye kple susu be yewoava ɖe wo o.

Eye wo dometɔ aɖewo bua esia gɔ̃ hã be ana amewo nade bubu yewo ŋu ahabui be yewodze agbagba ŋutɔ ne wokpɔ yewo yewole zɔzɔm kple ɖetugbui mawo.

Zi geɖe la, madze-amewo-nakpɔ nuwɔna ma menɔa anyi eteƒe didina o.

Nyɔnuvi aɖe si ŋkɔe nye Heather gblɔ be: "Sɔhɛ siwo ɖoa gbe ɖi la dometɔ geɖe dome klãna le kwasiɖa ɖeka alo eve megbe.

Wova bua hadede kple amewo be enye ɣeyiɣi kpui aɖe ƒe nuwɔna, si wɔnɛ be ŋutete si wòhiã be woado dzi le srɔ̃ɖeɖe me la mesua wo si o ke boŋ srɔ̃gbegbe ƒe ŋutete koe va sua wo si. "

Edze ƒãa be ne èle zɔzɔm kple ame aɖe la, wò nuwɔna akpɔ ŋusẽ ɖe eƒe seselelãme dzi.

Eya ta kpɔ egbɔ be taɖodzinu nyui aɖe tae yele gbe ɖom ɖi kple amea ɖo.

Luka 6:31.

Ne èle zɔzɔm kple ame aɖe gake mèwɔ susu be yeaɖee o la, ɖeko wòle abe ale si ɖeviwo fena kple fefenu eye kaka nàkpɔa wotsɔe fu gbe ene

Bu eŋu kpɔ: Ðe wòadzɔ dzi na wò ne ame aɖe na wòwɔ na wò abe ɖe wòdi be yeaɖe wò ene evɔ fefem ko wòle kpli wò abe ale si ko ɖeviwo fena kple fefenu eye kaka nàkpɔa wotsɔe ƒu gbe ɖe afi aɖe enea?

Ekema wò hã mègawɔe ɖe ame aɖeke ŋu o!

Biblia gblɔ be lɔlɔ̃ "mewɔa nu si mesɔ o. " 1 Korintotɔwo 13:4, 5.

Ðetugbui aɖe si ŋkɔe nye Chelsea gblɔ be: "Ewɔna nam ɣeaɖewoɣi be fefenu ko gbeɖoɖoɖi nye, gake menye fefenu wònye ne ame ɖeka tsɔe vevie evɔ ame evelia metsɔe nenema o. "

Aɖaŋuɖoɖo: Ne èdi be yeadzra ɖo ɖe gbeɖoɖoɖi kple srɔ̃ɖeɖe ŋu la, xlẽ 2 Petro 1:5-7 eye nàtia nɔnɔme nyui si nàdi be yeatu ɖo geɖe wu.

Le ɣleti ɖeka megbe la, bu nu siwo gbegbe nèsrɔ̃ tso nɔnɔme ma ŋu kple ŋgɔyiyi si nèwɔ le eɖeɖe fia me ŋu.

Ðe metsi aɖo gbe ɖia?

Èsusu be ƒe nenie wòle be sɔhɛ naxɔ hafi ate ŋu aɖo gbe ɖi?

Azɔ bia nya sia ke dziwòlawo.

Anɔ eme be dziwòlawo ƒe ŋuɖoɖoa ato vovo na tɔwò.

Ðewohĩ woasɔ!

Nenye nenemae la, ke sɔhɛ dzenunya siwo ɖoe be yewomaɖo gbe ɖi o va se ɖe esime yewotsi na esia wɔwɔ hafi la dometɔ ɖekae nènye.

Nu mae Danielle si xɔ ƒe 17 ɖo be yeawɔ.

Egblɔ be: "Esi mebu ƒe eve siwo ya yi ŋu la, mekpɔe be nu siwo madi be makpɔ le ame si maɖe ŋu to vovo na nu siwo madi egbea.

Gake fifia kura gɔ̃ hã la, nyemeka ɖe ɖokuinye dzi be mesu te awɔ nyametsotso ma o.

Malala ƒe ʋɛ aɖewo eye ne mese le ɖokuinye me be mesu te nyuie hena gbeɖoɖoɖi ko hafi maɖo gbe ɖi. "

Susu bubu aɖe hã li si ta wòanyo be ame nalala ɖo.

Biblia zã nyagbɔgblɔ "sɔhɛnyenye me " tsɔ ɖɔ ɣeyiɣi gbãtɔ si me gbɔdɔdɔ ƒe dzodzro nu sẽna ɖe ame me eye ame ƒe nu tea ŋu léa dzi na ame vevie lae.

(1 Korintotɔwo 7:36)

Ne ènye ɖekakpui eye nèle ha dem kple ɖetugbui aɖe kplikplikpli le ɣeyiɣi vevi sia me la, ate ŋu ana dzodzro nanyɔ ɖe mia me eye wòakplɔ mi ade nu gbegblẽ wɔwɔ me.

Ele eme be hawòtiwo ya ate ŋu abui be naneke megblẽ le eŋu o ya.

Wo dometɔ geɖe anya kpɔ dzidzɔ ɖe gbɔdɔdɔ ŋu gɔ̃ hã.

Gake ele be wò ya nàdze nunya wu wo eye àte ŋui hã!

(Romatɔwo 12:2)

Biblia kura gɔ̃ hã xlɔ̃ nu wò be nàsi "le agbe gbegblẽ nɔnɔ nu. " (1 Korintotɔwo 6:18)

Ne èlala va se ɖe esime nèto sɔhɛnyenye me do la, àte ŋu ‘aƒo asa na vɔ̃.’

Nyagblɔla 11:10.

Nu ka tae wòle be malala asu te hafi aɖo gbe ɖii?

Ne mèsu te na gbeɖoɖoɖi o gake èɖe mɔ wòble nuwò de eme la ɖeko wòanɔ abe ale si woazi ame aɖe dzi wòawɔ dodokpɔ mamlɛtɔ evɔ mekpɔ dze sukua dede gɔme teti gɔ̃ hã o ene.

Edze ƒãa be nu sia mesɔ o!

Ehiã be woana ɣeyiɣi wò nàsrɔ̃ nua nyuie ale be nànya kuxi siwo yeate ŋu ava do go le dodokpɔa wɔwɔ me.

Alea tututue wòle le gbeɖoɖoɖi hã gome.

Gbeɖoɖoɖi menye fefenu o.

Eya ta hafi nàva tsɔ susu ɖo ame ɖeka aɖe ŋu la, ele be nàdi ɣeyiɣi asrɔ̃ nu tso nya vevi aɖe ŋu, eyae nye ale si nàdze xɔlɔ̃.

Ne èwɔ esia vɔ eye nèva do go ame si sɔ na wò emegbe la, awɔe be miaƒe kadodoa me asẽ goŋgoŋ.

Le nyateƒe me la, srɔ̃ɖeɖe like nyea xɔlɔ̃ eve ƒe ɖekawɔwɔ.

Ne èlala ʋɛe hafi va ɖo gbe ɖi kple ame aɖe la, maxɔ ablɔɖe le asiwò o.

Ðe wòana ablɔɖe geɖe wu nasu asiwò boŋ ale be nàkpɔ "dzidzɔ le wò ɖekakpuime. "

(Nyagblɔla 11:9)

Esia ana ɣeyiɣi hã nasu asiwò nàtsɔ atrɔ asi le wò amenyenye ŋu, eye vevietɔ wu nàtsɔ atrɔ asi le wò mawusubɔsubɔ ŋu wòanyo wu.

Konyifahawo 3:27.

Gake fifia gɔ̃ hã, ɖekakpuiwo àte ŋu ase vivi na hadede kple ɖetugbuiwo eye ɖetugbuiwo hã ate ŋu awɔe nenema.

Mɔ nyuitɔ ka dzie nàto awɔ esia?

Kpɔ gome le wɔna siwo me sɔhɛwo kple ame tsitsiwo siaa tsaka le gome kpɔm le ɖekae.

Ðetugbui aɖe si ŋkɔe nye Tammy gblɔ be: "Mesusu be ewɔwɔ alea vivina wu.

Enyo wu be xɔlɔ̃ geɖewo nanɔ ame si. "

Nenemae Monica hã kpɔe.

Egblɔ be: "Nu nyui aɖee hadede le ƒuƒoƒo me nye. Elabe ana nàde ha kple ame siwo ƒe amenyenye le vovovo. "

Gake ne ètsɔ susu ɖo ame aɖe ŋu evɔ mèkpɔ tsi o la, dzigbagbã ko wòava nye na wò.

Eya ta gbɔ dzi ɖi.

Zã ɣeyiɣi sia nàtsɔ asrɔ̃ ale si wodzea xɔlɔ̃ hekpɔa xɔlɔ̃dzedzea tae.

Eye ne èva tiae emegbe be yeaɖo gbe ɖi kple ame aɖe la, ànya ame si wò ŋutɔ nènye nyuie kple nɔnɔme siwo nàdi be nenɔ ame si ava nye yeƒe zɔhɛ le agbe me katã si la hã nyuie.

Ðe Gbɔdɔdɔ To Nu Me Nye Gbɔdɔdɔ Ŋutɔŋutɔa?

United States (États-Unis) ƒe Dɔlélenutsitsi Kple Mɔxexe Ðe Enu Dɔwɔƒe gblɔ be esi wobia gbe sɔhɛ siwo xɔ ƒe 15 va ɖo ƒe 19 la, woƒe afã kloe gblɔ be yewokpɔ gome le gbɔdɔdɔ to nu me (vidzinuwo ƒoƒo ɖe nu me) me.

Agbalẽŋlɔla Sharlene Azam gblɔ be: "Ne èɖo dze kple sɔhɛviwo [tso gbɔdɔdɔ to nu me] ŋu la, woagblɔ na wo be naneke megblẽ le nuwɔna sia ŋu kura o. " (Oral Sex Is the New Goodnight Kiss)

Egblɔ kpee be: "Le nyateƒe me la, womebunɛ be enye gbɔdɔdɔ o. "

Nu kae nèsusu?

Nu kae nye nyateƒea?

Nu ka tae nya sia le vevie?

Ðo nyabiase siwo gbɔna la ŋu be ɛ̃ alo ao.

Ðe gbɔdɔdɔ to nu me ate ŋu ana nyɔnuvi nafɔ fua?

Ɛ̃

Ao

Ðe gbɔdɔdɔ to nu me ate ŋu agblẽ nu le ame ƒe lãmesẽ ŋua?

Ðe gbɔdɔdɔ to nu me nye gbɔdɔdɔ ŋutɔŋutɔa?

Tsɔ wò ŋuɖoɖoawo sɔ kple esiwo gbɔna.

Ŋuɖoɖo: Ao.

Esia tae amewo ƒoa nya ta vodadatɔe be gbɔdɔdɔ to nu me megblẽa naneke le ame ŋu o.

Ŋuɖoɖo: Ɛ̃.

Ame si kpɔa gome le gbɔdɔdɔ to nu me me la, ate ŋu axɔ nulɔdɔ siwo dometɔ aɖewoe nye aklãdɔwo, ʋãƒoame, babadɔ, ɖikanaku kple agbadzà.

Nuwɔna ɖe sia ɖe si alɔ ame bubu ƒe vidzinu ɖe eme, amegbɔdɔdɔ, gbɔdɔdɔ to nu me alo vidzinuwo ƒoƒo ɖe nu me, gbɔdɔdɔ to meƒi me kple asilili ame bubu ƒe vidzinu ŋu, nye gbɔdɔdɔ.

Na míade ŋugble tso mawunyakpukpui geɖe siwo do ƒome kple gbɔdɔdɔ to nu me ŋu kpɔ.

Biblia gblɔ be: "Esiae nye Mawu ƒe lɔlɔ̃nu be . . . miatsri gbɔdɔdɔ manɔsenu. " 1 Tesalonikatɔwo 4:3.

Helagbe me nya si gɔme woɖe be "gbɔdɔdɔ manɔsenu " lɔ gbɔdɔnuwɔna siwo katã yia edzi le ame siwo meɖe wo nɔewo o la dome. Wo dometɔ aɖewoe nye amegbɔdɔdɔ ŋutɔŋutɔ, gbɔdɔdɔ to nu me, gbɔdɔdɔ to meƒi me, asilili ame si menye ame srɔ̃ o ƒe vidzinuwo ŋu.

Ame siwo kpɔa gome le gbɔdɔdɔ manɔsenu me la kpɔa emetsonu gbegblẽwo, eye wo dometɔ si vɔ̃ɖi wue nye be egblẽa wo kple Mawu dome.​ ⁠1 Petro 3:⁠12.

Biblia gblɔ be: "Ame si ƒoa eɖokui ɖe gbɔdɔdɔ manɔsenu me la le nu vɔ̃ wɔm ɖe eya ŋutɔ ƒe ŋutilã ŋu. " 1 Korintotɔwo 6:18.

Ate ŋu agblẽ nu le ame ƒe seselelãme hã ŋu.

Gbɔdɔdɔ ya gbɔdɔdɔ koe. "

Talking Sex With Your Kids.

Biblia gblɔ be: "Nye Yehowae nye wò Mawu, nyee nye ame si fiaa nu wò be wòaɖe vi na wò. "

Yesaya 48:17.

Èxɔe se be se siwo Mawu de ku ɖe gbɔdɔdɔ ŋu ɖea vi na wò ŋutɔŋutɔa?

Alo ɖe nèsena le ɖokuiwò me be wona yexaxa le ye ɖokui mea?

Be míakpe ɖe ŋuwò nàkpɔ nyabiase siawo ƒe ŋuɖoɖo la, tsɔe be èle ʋu kum le mɔ gã aɖe si dzi ʋutɔkaɖiwo, ʋu ƒe dusisi ƒe dzesiwo kple ʋutɔdzesiwo le.

Ðe nàbu dzesi siawo be wonye mɔxenu loo alo ametakpɔnua?

Nu kae adzɔ ne wò kple ʋukula bubuwo miedo toku dzesiawo?

Ʋukula aɖe do toku mɔfiadzesiwo eye wòle mɔ ƒe akpa si mele be wòato o la tom

Ʋukusewo xɔa ablɔɖe aɖe si nu le ame si ya, gake wokpɔa ame ta.

Nenema kee Mawu ƒe sewo hã xea mɔ na wò le nanewo me ya, gake wokpɔa tawò

Nenema ko wòle le Mawu ƒe sewo hã gome.

Ne èdo toku wo la, ke àŋe nu si nèƒã godoo.

(Galatiatɔwo 6:7)

Agbalẽ aɖe gblɔ be: "Zi ale si nèyi edzi kpɔa gome le nuwɔna siwo mewɔ ɖeka kple wò dzixɔsewo kpakple agbe nyui nɔnɔ ƒe dzidzenuwo o me la, àse le ɖokuiwò me be bubu mele ye ŋu o. "

(Sex Smart) Gake ne èwɔna ɖe Mawu ƒe sewo dzi la, àɖee fia be agbe ɖɔʋu nɔlae yenye.

Eye gawu la, ana be dzitsinya dzadzɛ nanɔ asiwò.​ ⁠1 Petro 3:⁠16.

Ðe Mesu Te Na Srɔ̃ɖeɖea?

Hafi nàɖo nya sia ŋu la, ele be nànya ɖokuiwò nyuie.

Le kpɔɖeŋu me, bu nya siawo ŋu kpɔ:

Ƒomedodowo

Ðe nèdoa dziku ɖe wo ŋu kabakaba, ɖewohĩ zãa nya tɔamewo alo ɖea alɔme le wo ŋu ne èle nu me ɖem na woa?

Aleke wobuna tso ŋuwò le go sia me?

Ale si nèwɔa nu ɖe ƒowòmetɔwo ŋui la ɖe ale si nàwɔ nu ɖe srɔ̃wò ŋui fia.

Efesotɔwo 4:31.

Agbenɔnɔ

Ðe nèsea nu gɔmea alo nètea tɔ ɖe edzi ɣesiaɣi be nu si yedi la koe woawɔa?

Ðe nèléa ɖokuiwò kpoo ne nya sesẽ aɖe do mo ɖa?

Ègbɔa dzi ɖia?

Ne ètua Mawu ƒe gbɔgbɔa ƒe kutsetse ɖo fiafia la, akpe ɖe ŋuwò nàva zu srɔ̃tɔ nyui le etsɔme.​ Galatiatɔwo 5:22, 23.

Ganyawo

Ðe nènyia fe zi geɖea?

Ðe nètea ŋu nɔa dɔ gbɔ wɔna?

Ne mètea ŋu wɔnɛ o la, ke nu ka tae?

Ale si dɔa le tae?

Dɔa tɔ gbɔe wòtsoa?

Alo wò ŋutɔ wò nɔnɔme aɖe si ŋu wòle be nàtrɔ asi le la gbɔe wòtsoa?

Ne wò ŋutɔ wò ɖeka koe li evɔ mete ŋu le ta kpɔm na wò ganyawo o la, aleke nàwɔ akpɔ ta na ƒome blibo tɔ?​ 1 Timoteo 5:8.

Mawusubɔsubɔ

Ðe nètsona le ɖokuiwò si xlẽa Mawu ƒe Nya la, kpɔa gome le gbeƒãɖeɖedɔa kple Kristotɔwo ƒe kpekpewo mea?

Ame si nàva ɖe la dze na ame si bi le mawusubɔsubɔ me ɖeɖe.​ Nyagblɔla 4:9, 10.

Zi ale si nèle ɖokuiwò nyam nyuie la, zi nenamae wòanɔ bɔbɔe na wò wu be nàke ɖe ame si akpɔ ŋudzedze ɖe wò nɔnɔme nyuiwo ŋu wu be wòanɔ nya hem ɖe ŋuwò la ŋu.

Ðe Ame Sia Sɔ Nama?

Èke ɖe ame si ate ŋu ava nye wò kpeɖeŋutɔ nyui ŋua?

Ne nenemae la, aleke nàwɔ anya ne ame sia sɔ na wò?

Ehiã be nàlé ŋku ɖe nu siwo yi ŋgɔ wu gotagomedzedzeme ŋu.

Ne nyɔnuvi aɖe dze tugbe la, mefia kokoko be enye ame si dzi woate ŋu aka ɖo o, nenema kee ne ŋutsuvi aɖe xɔ ŋkɔ la mefia be anye agbe nyui nɔla godoo o.

Àdi be yeaɖe ame si ana nàɖe dzi ɖi, ame si ƒe nɔnɔmewo kple taɖodzinuwo sɔ kple tɔwò.

1 Mose 2:18; Mateo 19:4-6.

Lé Ŋku Ðe Nu Siwo Yi Ŋgɔ Wu Gotagomedzedzeme Ŋu

Gake kpɔ nyuie!

Ne mènya wɔwɔ o la, ɖewohĩ nu siwo nàdi be yeakpɔ la ko ŋue wò susu ava nɔ.

Dze agbagba nàlé ŋku ɖe nɔnɔme siwo ŋutɔŋutɔ le xɔ̃wòa si la ŋu.

Ame geɖe siwo ɖoa gbe ɖi kple wo nɔewo la mekpɔa nu yia ŋgɔ wu gotagomedzedzeme o.

Ke boŋ, wotsia dzi hetɔa asi nu siwo me wosɔ le la dzi, hegblɔna be: "Míelɔ̃a hadzidzi ɖeka tɔgbiwo. "

"Míelɔ̃a modzakaɖeɖe ɖeka tɔgbiwo. "

"Míaƒe susuwo sɔ le nu sia nu me! "

Gake ahiã be nàkpɔ nu ayi ŋgɔ wu gotagomedzedzeme ko.

Ehiã be nàde dzesi "dzime ƒe ame ɣaɣla " la. (1 Petro 3:4; Efesotɔwo 3:16)

Le esi teƒe be wò susu nanɔ nu siwo me miesɔ le ko ŋu la, dze agbagba nànya ale si wòawɔ nui ne masɔmasɔwo do mo ɖa.

Le kpɔɖeŋu me, bu nu siwo gbɔna la ŋu:

Aleke ame sia kpɔa masɔmasɔwo gbɔ? Ðe wòtea tɔ ɖe eƒe susu ko dzi, ‘doa dziku’ kabakaba alo ‘daa gbe ɖe ame gbɔa’?

(Galatiatɔwo 5:19, 20; Kolosetɔwo 3:8)

Alo ɖee ame sia sea nu gɔmea, si fia be elɔ̃na faa ɖea asi le nya ŋu bene ŋutifafa nanɔ anyi ne nu si dzɔ la menye se aɖeke dzi dada oa? Yakobo 3:17.

Ðe ame sia dzea agbagba be yeana woawɔ nu ale si yedi la kokokoa?

Ðe wòdina be nàlɔ̃ ye ɖeka ko alo nye ame si ʋãa ŋua?

Ðetugbui aɖe si ŋkɔe nye Nicole la gblɔ be: "Mesena be ɖekakpui kple ɖetugbui aɖewo siwo le gbe ɖom ɖi la wɔa dzre le esi ame ɖeka doa dziku be ame evelia menana yenyana afi siwo wòado ayi o ta.

Mekpɔe be ema nye dzesi be kuxi aɖe li. " 1 Korintotɔwo 13:4.

Aleke amewo bua xɔ̃wò si nèle gbe ɖom ɖi kpli la?

Anyo be nàɖo dze kple ame siwo nya xɔ̃wòa nyuie ɣeyiɣi didi aɖee nye esia, abe ame tsitsi kpɔnuteƒe siwo le eƒe hamea me la ene.

Woana nànya ne ame si ŋu ‘woɖia ɖase nyuie tsoe’ wònye. Dɔwɔwɔwo 16:1, 2.

Nu Kawoe Wòle Be Manya Tso Amamaɖenuwo Ðoɖo Ða To Asitelefon Dzi Ŋu?

Nu kae nye amamaɖenuwo ɖoɖo ɖa to asitelefon dzi?

Afɔku kawoe le eme?

Nya kae Biblia gblɔ?

Nu kae nàwɔ?

Elɔ foto siwo wole amama ɖe, gbɔdɔnyawo alo videowo ɖoɖo ɖe ame to asitelefon dzi ɖe eme.

Ŋutsu aɖe gblɔ be: "Enye nu si bɔ egbea ŋutɔ.

Ne mieŋlɔ nu ɖo ɖe mia nɔewo zi ɖeka alo zi eve aɖewo koa kaka mianya la, mieva le miaƒe fotowo ɖom ɖe mia nɔewo xoxo. "

Nu ka tae amewo wɔa nu sia?

Ʋɔnudrɔ̃la ƒe kpeɖeŋutɔ aɖe gblɔ le nyadzɔdzɔgbalẽ si nye The New York Times me be sɔhɛ aɖewo bunɛ be "ne amewo kpɔ wò ahiãvi ƒe foto si me wòle amama le le wò asitelefon dzi la, woanya be èle ŋutsu me.

Esiae le tsia dzi fifia. "

Sɔhɛ aɖe yɔe gɔ̃ hã be enye "gbɔdɔnuwɔna si me afɔku mele o. "

Egblɔ kpee be: "Esia mate ŋu ana nàfɔ fu alo axɔ nulɔdɔ o. "

Susu bubu siwo ta sɔhɛwo ɖea foto woƒe ɣaɣlaƒewo ɖona ɖe wo nɔewo dometɔ aɖewoe nye:

Be yewoƒe nu nalé dzi ame si yewodi be yewoadze ahiãe.

Elabena ame aɖe le amama ɖe foto ɖo ɖee eya ta eya hã di be yeaɖo ye tɔ ɖee ‘atsɔ ada akpe nɛ.’

Afɔku kawoe le nuwɔna sia me?

Ne ènya ɖo wò foto ɖe ame aɖe to asitelefon dzi ko la, meganye tɔwò o, mègakpɔ ŋusẽ ɖe ale si wòazãe dzi kple ale si wòana woabu wòe hã dzi o.

Amanda Lenhart si nye numekulawo ƒe tatɔ si ŋlɔ nu tso amamaɖenuwo ɖoɖo ɖa to asitelefon dzi ŋu le Pew Research Center gblɔ be: "Ele bɔbɔe egbea be woakaka amewo ƒe vodadawo kple sedzidadawo alo adzra wo ɖo be ame bubuwo nava kpɔ wu ale si wònɔ tsã. "

Le go aɖewo me la

Amewo ɖoa foto siwo me wole amama le la ɖe wo xɔlɔ̃ geɖewo abe modzakaɖenu ene

Ðekakpui aɖewo ɖoa woƒe ahiãviwo ƒe foto siwo me wole amama le ɖe amewo be yewoatsɔ ahe to na yewoƒe ahiãviawo le esi wogbe yewo ta.

ÈNYAA?

Le go geɖe me la, wobu amamafotowo ɖoɖo ɖa to asitelefon dzi be esɔ kple ɖevigbɔdɔdɔ kple devigbɔdɔdɔ ƒe fotowo ɖoɖo ɖa amewo.

Wotsɔ nya ɖe sɔhɛvi siwo ɖo amamafotowo ɖe wo nɔewo ŋu gɔ̃ hã be woɖi gbɔdɔnuwɔna gbegblẽwo ƒe fɔ.

Nya kae Biblia gblɔ?

Biblia ƒo nu nyui tso ame siwo ɖe wo nɔewo ƒe vivisese le gbɔdɔdɔ me ŋu.

Ke hã eƒo nu tsi tsitre ɖe ame siwo meɖe wo nɔewo o ƒe gbɔdɔdɔ ŋu.

Bu mawunyakpukpui siwo gbɔna ŋu kpɔ:

"Migana woayɔ agbe gbegblẽ nɔnɔ kple makɔmakɔnyenye ƒomevi aɖeke alo ŋukeklẽ ŋkɔ teti gɔ̃ hã le mia dome o, . . . kple ŋukpenanuwɔwɔ alo bometsinyagbɔgblɔ, alo fefenya madzeto. " Efesotɔwo 5:3, 4.

"Miwu miaƒe ŋutinu siwo le anyigba dzi, le agbe gbegblẽ nɔnɔ, makɔmakɔnyenye, gbɔdɔdɔ ƒe dzodzro, dzodzro vɔ̃, kple ŋubiabiã, si nye trɔ̃subɔsubɔ, la gome. "

Kolosetɔwo 3:5. Mawunyakpukpui mawo xlɔ̃ nu tso gbɔdɔdɔ ƒe "agbe gbegblẽ nɔnɔ " (ame si menye ame srɔ̃ o gbɔ dɔdɔ) ŋu. Ke hã egaxlɔ̃ nu tso makɔmakɔnyenye (si lɔ nu makɔmakɔ wɔwɔ ɖe sia ɖe ɖe eme) kple "gbɔdɔdɔ ƒe dzodzro " (esia melɔ gbɔdɔdɔ ƒe dzodzro si sɔ si nɔa srɔ̃tɔwo dome ɖe eme o, ke boŋ dzodzro si tea ŋu kplɔa ame dea agbe makɔmakɔ nɔnɔ me bɔbɔe.)

Bia ɖokuiwò be:

Aleke amamafotowo ɖoɖo ɖe amewo nye "makɔmakɔnyenye " ƒomevi aɖe?

Mɔ ka nue wònyɔa "gbɔdɔdɔ ƒe dzodzro " ɖe ame me le?

Nu ka tae didi be woakpɔ amamafotowo alo aɖo wo ɖe amewo nye "dzodzro vɔ̃ "?

Mawunyakpukpui siwo gbɔna gagblɔ susu vevi aɖewo siwo ta wòle be míatsri amamafotowo ɖoɖo ɖe amewo alo wo xɔxɔ tso amewo gbɔ keŋkeŋ.

"Wɔ wò ŋutete ɖe sia ɖe nàtsɔ ɖokuiwò afia Mawu abe ame si dze eŋu ene, dɔwɔla si mehiã be ŋu nakpe le naneke ŋuti o. " 2 Timoteo 2:15.

"Ame ka ƒomeviwo ye wòle be mianye le agbenɔnɔ kɔkɔe me nuwɔnawo kple dɔwɔna siwo me ɖokuitsɔtsɔ na Mawu dzena le me. " 2 Petro 3:11.

Mawunyakpukpui mawo gblɔ nu nyui siwo dona tso agbe dzadzɛ nɔnɔ me.

Ne ènɔa agbe dzadzɛ la mànɔ vɔvɔ̃m be yeƒe nuwɔnawo ava gblẽ nu le ye ŋu o. Galatiatɔwo 6:7.

Ame ka ƒomevie menye?

Ðe medina be ŋkɔ nyui nanɔ ŋunyea?

Ðe madi be matsɔ nu si agblẽ nu le amewo ŋu la aɖe modzakaea?

Aleke amewo abum ne wonya be mewɔa nu sia?

Ðe dzinyelawo agaka ɖe dzinye ne wonya be mewɔa nu sia?

NUDZƆDZƆ ŊUTƆŊUTƆ:

"Nyɔnuvi aɖe si nye xɔ̃nye kple ŋutsuvi aɖe wonɔ zɔzɔm gake eɣlae ɖem.

Eɖo eƒe foto si me wòle amama le ɖee eye eya hã ɖo etɔ ɖee.

Mede ŋkeke eve gɔ̃ hã o, xɔ̃nyea fofo va tsa le eƒe asitelefon dzi.

Ekpɔ nu siwo xɔ̃nye kple ŋutsuvia ɖo ɖe wo nɔewo, eye eƒe dzi gbã.

Esi fofoa biae la, eʋu nya sia nya me nɛ.

Menya be eve xɔ̃nyea be yewɔ nu ma, gake nua te ɖe edzilawo dzi ale gbegbe be ɖeko woƒe dzi fla!

Womenya ne yewoagate ŋu aka ɖe xɔ̃nyea dzi o. "

Nyateƒenya: Amamaɖenuwo ɖoɖo ɖa to asitelefon dzi ɖia gbɔ ame si ɖoe ɖa kple ame si xɔe siaa.

Sɔhɛ aɖe si xɔlɔ̃a zi edzi wòle amama ɖe foto ɖo ɖee la gblɔ be: "Nuwɔna sia na menyɔa ŋu ɖokuinye eye mebua fɔ ɖokuinye vevie. "

Esi wònye be nuwɔna ma mesɔ ɖe Biblia nu o, menye agbe dzadzɛ nɔnɔ eye wòate ŋu ana woadze dziɖuɖu ƒe se me hã ta la, anyo be nàwɔ ɖe Bibia ƒe aɖaŋuɖoɖo siwo gbɔna dzi:

"Si le sɔhɛmenɔɣi ƒe nudzodzrowo nu. " 2 Timoteo 2:22.

"Ðe nye ŋku ɖa le nu dzodzrowo kpɔkpɔ ŋu. " Psalmo 119:37.

Nu kae nàwɔ?

Wɔ Biblia ƒe aɖaŋuɖoɖowo dzi le wò agbenɔnɔ me.

Xlẽ Janet ƒe nya siawo eye nàkpɔe ɖa be tiatia kae asɔ wu be yeawɔ hã.

"Medo go ŋutsuvi aɖe gbe ɖeka eye míexɔ mía nɔewo ƒe kaƒodzesi.

Mede kwasiɖa ɖeka o ebia be manɔ godi kple noléwu me aɖe foto aɖo ɖe ye. "​ ⁠Janet.

Nu kae nèsusu be esɔ be Janet nawɔ?

TIATIA 1 Àte ŋu asusui be: ‘Naneke megblẽ le eŋu o.

Ne míeyi tsileƒe le ƒuta la, manɔ godi kple noléwu me wòakpɔ godoo ɖe.’

TIATIA 2 Àte ŋu asusui be: ‘Nyemenya susu si le esi o.

Maɖo foto aɖe si me nye ametia dze le vie ko ɖee makpɔ eƒe susu ɖa.’

TIATIA 3 Àte ŋu asusui be: ‘Gbɔdɔdɔ ko minyam ŋutsuvi sia le.

Matutu eƒe nyawo ɖa.’

Ðe màlɔ̃ ɖe edzi be tiatia 3 liae nye nyuitɔ oa?

Gawu la, Biblia gblɔ be: "Nunyala kpɔa dzɔgbevɔ̃e, eye wòɣlaa eɖokui; ke ame bebewu dea ta eme, eye akpɔ etɔnua. " Lododowo 22:3.

Dodokpɔ sia ɖe nane si kplɔa ame dea nuwɔna sia kple nu tovo bubuwo wɔwɔ me la ɖe go: Ðe nèɖɔa ŋu ɖo le ame siwo nàdze xɔ̃e gomea?

(Lododowo 13:20)

Nyɔnuvi aɖe si woyɔna be Sarah gblɔ be: "De ha kple ame siwo nènya be womedina be yewoakpɔ gbegblẽnuwɔnawo kple ŋku o. "

Ðetugbui si ŋkɔe nye Delia da asi ɖe eƒe nya dzi.

Egblɔ be: "Ame siwo gblɔna be xɔ̃wòwoe yewonye dometɔ aɖewo dina be yewoana nàdzudzɔ agbe dzadzɛ nɔnɔ ke menye be yewoade eƒe dzi ƒo na wò o.

Ne woƒe nuwɔnawo mewɔ ɖeka kple Mawu ƒe sewo o la, ekema ɖe wole dzi dem ƒo na wò be nawɔ nu gbegblẽ.

Nu sia tututue nèdi be yeawɔa? "

ÐƆ ŊU ÐO LE WÒ FOTOWO ÐOÐO ÐE AMEWO ME

Mègaɖo wò foto alo axɔ foto aɖe si màdi be ye dzilaawo nakpɔ gbeɖe o.

Nyae be foto ɖe sia ɖe si yeaɖo ɖe ame aɖe la, ame bubuwo hã akpɔe godoo, èlɔ̃ alo mèlɔ̃ o.

Hafi natutu gbegblẽfoto aɖe si woɖo ɖe wò la, gblɔe na ame tsitsi aɖe​ ɖewohĩ dziwòlawo, nufiala alo sukuɖaŋuɖola.

Nu Kae Wòle Be Manya Tso Gbɔdɔnuwɔwɔ Ðe Ame Ŋuti Ŋu?​ Akpa 1: Nu Siwo Ŋu Nànɔ Ŋudzɔ Ðo

Nu kae nye gbɔdɔnuwɔwɔ ɖe ame ŋu?

Nu si wòle be nànya

Nu siwo nàte ŋu awɔ

Togbɔ be nu si setɔwo yɔna be "gbɔdɔnuwɔwɔ ɖe ame ŋu " toa vovo tso dukɔ me yi dukɔ me hã la, nya la ate ŋu afia be woto mɔ aɖe dzi de asi amea ŋu evɔ amea melɔ̃ hafi o, eye ɣeaɖewoɣi hã elɔa ameléle sesẽe adɔ egbɔ alo avudodo nɛ ɖe eme.

Etea ŋu nyea gbɔdɔnuwo wɔwɔ ɖe ɖeviwo alo sɔhɛwo ŋu, ƒometɔ kpamkpam gbɔ dɔdɔ, ameléle sesẽe agblẽe, kple "kpekpeɖeŋunalawo " abe ɖɔktawo, nufialawo kple subɔsubɔhakplɔlawo ƒe ayemɔ dzi toto adɔ ame gbɔ hã ene.

Wodoa ŋɔdzi na ame siwo ŋuti wowɔ nu sia ɖo la dometɔ aɖewo (eɖanye gbegblẽnyae wogblɔ ɖe wo ŋu alo ɖe wodɔ wo gbɔ sesẽe o) be yewoawɔ nu vevi wo ne woke atse gblɔe na ame aɖe.

Numekuku aɖe ɖee fia be ƒe sia ƒe la, ame akpe alafa eve blaatɔ̃ kloe gblɔna be wowɔ gbɔdɔnuwo ɖe yewo ŋu le United States (États-Unis) ɖeɖe dzaa.

Eye ame siawo ƒe afã kloe nye ame siwo xɔ tso ƒe 12 va ɖo 18.

Biblia meda asi ɖe gbɔdɔnuwo wɔwɔ ɖe ame ŋu dzi o.

Biblia ƒo nu tso ŋutsuwo ƒe ha aɖe si gbɔdɔdɔ xɔ susu me na ale gbegbe la ŋu. Ŋutsu mawo nɔ du si woyɔna be Sodom la me anɔ ƒe 4,000 aɖewoe nye esi va yi.

(1 Mose 19:4-13)

Gakpe ɖe eŋu la, wode se na Israel-viwo le Se si Mawu tsɔ na Mose anɔ ƒe 3,500 aɖewoe nye esia la me be woatsri ƒometɔ kpamkpam gbɔ dɔdɔ, esia lɔ gbɔdɔnuwo wɔwɔ ɖe ame ƒe ƒometɔwo ŋu hã ɖe eme.​ 3 Mose 18:6.

Ame nyanyɛwoe wɔ gbɔdɔnuwo ɖe ame akpa gãtɔ ŋu.

Menye ame manyamanya aɖewoe va dze wo dzi le vo me o. "​ Talking Sex With Your Kids.

Wowɔa gbɔdɔnuwo ɖe ŋutsuwo kple nyɔnuwo siaa ŋu.

Le United States la, ame siwo ŋu wowɔ gbɔdɔnuwo ɖo la dometɔ 10 le alafa me nye ŋutsuwo.

Agbalẽ aɖe gblɔ be ŋutsu siwo ŋu wowɔ nu siawo ɖo la "vɔ̃na be nu si wowɔ ɖe yewo ŋu ana be yewoazu ŋutsugbɔdɔlawo alo ‘yewomeganye ŋutsu tututu o.’ "​ Rape, Abuse & Incest National Network (RAINN).

Ale si gbɔdɔnuwo wɔwɔ ɖe ame ŋu va bɔ egbea la mewɔ nuku kura o.

Biblia gblɔe ɖi be le "ŋkeke mamlɛawo me la, " ame geɖewo anye "ame siwo melɔ̃a ame ƒe nya o, " "ame wɔadãwo " kple "ame siwo meɖua wo ɖokuiwo dzi o. " (2 Timoteo 3:1-3)

Nɔnɔme siawo dzena kɔtɛe le ame siwo wɔa gbɔdɔnuwo ɖe amewo ŋu la ŋu.

Menye ame siwo ŋu wowɔ gbɔdɔnuawo ɖo la ƒe agɔdzedzee o.

Mesɔ be woawɔ gbɔdɔnuwo ɖe ame aɖeke ŋuti o.

Nuwɔna ƒe fɔbubua katã le nua wɔlawo ɖeɖe dzi.

Ke hã àte ŋu aɖe afɔ aɖewo atsɔ akpɔ ɖokuiwò ta va se ɖe afi aɖe ya teti.

Dzra ɖo.

Dzra ɖo do ŋgɔ ɖe nu si nàwɔ ne ame aɖe di be yeawɔ gbɔdɔnu ɖe ŋuwò, eɖanye wò ŋugbetɔ alo dɔwɔhati ye gɔ̃ hã o la ŋu.

Ðetugbui aɖe si ŋkɔe nye Erin ɖo aɖaŋu be ne èdi be yeadzra ɖo ɖe ale si nàwɔ anɔ te ɖe gbɔdɔnuwɔwɔ ɖe ame ŋu ƒomevi aɖe nu ŋu la, wò ŋutɔ wɔ ale si nɔnɔmea ate ŋu do mo ɖa la le ɖokuiwò si eye nàdzra ɖo ɖe ale si nàwɔ nui hã ŋu.

Egblɔ be: "Adze bometsinya na ame aɖewo ya, gake ne ète ŋu wɔ esia la, asesẽ ŋutɔ be nu siawo nadzɔ ɖe dziwò. "

Biblia gblɔ be: "Mikpɔ nyuie be ale si miezɔna la naganye abe numanyalawo ene o, ke boŋ abe nunyalawo ene, . . . elabena ŋkekeawo nye vɔ̃. "​ Efesotɔwo 5:15, 16.

Bia ɖokuiwò be: ‘Nu kae mawɔ ne ame aɖe lé teƒe aɖe nam eye wòɖe fu nam?’

Dzra ɖo ɖe ale si nàsi le nɔnɔmea nu la ŋu.

Agbalẽ si nye RAINN la gaɖo aɖaŋu be "nàɖo nya nyanyɛ aɖe ɖi si anɔ nyanya na xɔwòwo kple wò ƒometɔwo ale be ne èɖo xaxa me eye nègblɔe ko la woanya evɔ ame si le gbɔwò ya mase naneke gɔme o.

Esia ate ŋu ana be xɔ̃wòwo alo wò ƒometɔwo nava kplɔ wò dzoe. "

Gake àte ŋu aƒo asa na dzigbagbã geɖe ne èƒo asa na teƒe siwo nàte ŋu aɖo nɔnɔme sia me le.

Biblia gblɔ be: "Aɖaŋudzela kpɔa afɔku gbɔna eye wòɣlaa eɖokui, ke ame makpɔnuteƒe yina ɖadea ta eme, eye wòkpɔa emetsonua. "​ Lododowo 22:3.

Bia ɖokuiwò be: ‘Ðoɖo kae mewɔ ale be ne meɖo nɔnɔme sia me la, mate ŋu asi le enu?’

Nyɔnuvi aɖe yɔ ame be woava kɔ ye yi aƒe me

Ale si nàwɔ asi le nɔnɔmea nu ƒe ɖoɖo aɖe nenɔ asiwò ɣesiaɣi

Ðo seɖoƒewo eye nàlé wo me ɖe asi.

Le kpɔɖeŋu me, ne wò kple ame aɖe miele ɖoɖo wɔm ɖe srɔ̃ɖeɖe ŋu la, wò kple wò ŋugbetɔa miɖo dze tso nu siwo miate ŋu awɔ ɖe mia nɔewo ŋu kple esiwo masɔ be miawɔ o la ŋu.

Ne amea ya be ema mehiã kura o la, ke ehiã be nàdi ame bubu, ame si ade bubu wò dzidzenu siwo nu nènɔa agbe ɖo la ŋu.

Biblia gblɔ be: "Lɔlɔ̃ . . . mewɔa nu si medze o, media eya ŋutɔ tɔ o. "​ 1 Korintotɔwo 13:4, 5.

Bia ɖokuiwò be: ‘Dzidzenu kawo nue menɔa agbe ɖo?

Nuwɔna kawoe mabu be womesɔ o?’

Nu Kae Wòle Be Manya Tso Gbɔdɔnuwɔwɔ Ðe Ame Ŋuti Ŋu?​ Akpa 2: Ale Si Nàwɔ Ahaya

Tenɔnɔ ɖe fɔbubu ame ɖokui nu

Viɖe si le dzeɖoɖo tso eŋu na ame aɖe me

"Gbedaɣi "

Ŋu kpea ame siwo ŋu wowɔ gbɔdɔnuwo ɖo la dometɔ geɖe vevie.

Wobua fɔ wo ɖokuiwo gɔ̃ hã.

Bu Karen, si xɔ ƒe 19 fifia eye wowɔ gbɔdɔnuwo ɖe eŋu esime wòxɔ ƒe 6 va se ɖe ƒe 13 la ŋu kpɔ.

Egblɔ be: "Nu si ɖe fu nam wue nye fɔbubu ɖokuinye.

Mebiaa ɖokuinye be, ‘Aleke meɖe asi le ɖokuinye ŋu nu sia yi edzi alea gbegbe?’ "

Ne èsena le ɖokuiwò me alea la, bu nya siwo gbɔna ŋu:

Ðevi ƒe ametia kple eƒe seselelãme mesu te hena gomekpɔkpɔ le gbɔdɔdɔ me o.

Ðeviwo menyaa naneke tso nuwɔna mawo ŋu o, eya ta womate ŋu agblɔe wòasɔ be woawo ŋutɔwoe lɔ̃ ɖe edzi hafi wodɔ wo gbɔ o.

Esia fia be menye ɖeviwo ƒe vodadae wònye ne wowɔ gbɔdɔnuwo ɖe wo ŋu o.

Ðeviwo xɔa ame tsitsiwo dzi sena, eye womenɔa ŋudzɔ ɖe ame gbegblẽwo ƒe aɖaŋu vɔ̃wo ŋu o, eye esia tea ŋu nana be ɖeviwo blena tsia wo si me.

Agbalẽ aɖe gblɔ be: "Ðevigbɔdɔlawo nye aɖeŋanɛtɔwo, eye ɖeviwo mate ŋu akpe woƒe numevivinyawo dzi o. "​ The Right to Innocence.

Gbɔdɔdɔ ate ŋu anyɔ ɖe ɖevi me ne wowɔ gbɔdɔnuwo ɖe eŋu.

Ne esia dzɔ ɖe dziwò la, ka ɖe edzi be nenemae wowɔ míaƒe ametia be wòawɔ dɔ ne wolé teƒeteƒewo na mí.

Esia mefia be esi nènɔ ɖevime la ŋutete nɔ asiwò be nàlɔ̃ ɖe edzi be woadɔ ye gbɔ o, mesɔ hã be woabu fɔ wò be wò ŋutɔe lɔ̃ wodɔ gbɔwò o.

Aɖaŋuɖoɖo: Bu ɖevi aɖe si xɔ ƒe si nèxɔ ɣemaɣi hafi wowɔ gbɔdɔnuwo ɖe ŋuwò la ŋu.

Bia ɖokuiwò be, ‘Ðe wòasɔ be woabu fɔ ɖevi ma ne wowɔ gbɔdɔnuwo ɖe eŋua?’

Karen bu nuwo ŋu alea esi wònɔ ɖevi etɔ̃ aɖewo dzi kpɔm, wo dometɔ ɖeka axɔ abe ƒe ade ene​ ƒe mae Karen xɔ esime wote gbɔdɔnuwo wɔwɔ ɖe eŋu.

Karen gblɔ be, "Mekpɔ ale si gbegbe ɖeviwo tsi asii, ale si wɔna aɖeke menɔ ŋunye ɣemaɣi o la dze sii. "

Nyateƒenya: Ame siwo wɔ gbɔdɔnua ɖe ŋuwòe wòle be woabu fɔe.

Biblia gblɔ be: "Woabu ame vɔ̃ɖi ƒe vɔ̃ɖinyenye na eya ŋutɔ ɖeɖe ko. "​ Ezekiel 18:20.

Dzeɖoɖo tso nu siwo wowɔ ɖe ŋuwò la ŋu na ame tsitsi aɖe si dzi nèka ɖo la ate ŋu ana nàkpɔ gbɔdzɔe.

Biblia gblɔ be: "Xɔlɔ̃ vavã lɔ̃a ame ɣeawokatãɣi, eye ame nɔvi wònye wodzi ɖe xaxagbe ŋu. "​ Lododowo 17:17.

Anɔ eme be àsusui be ne yemegblɔe na ame aɖeke o la ade ye dzi wu.

Ðeko wòva le abe numakɔmakɔ le nyaa dzi va zu gli aɖe si kpɔa tawò tso dzigbagbã bubuwo si me ene.

Gake nyae be gli ma si le tawò kpɔm la kee le mɔ xem na kpekpeɖeŋu si ame bubuwo ate ŋu ana wò.

Gli aɖe tso nyɔnuvi aɖe kple ame siwo ate ŋu akpe ɖe eŋu la dome

Gli ma si le tawò kpɔm la kee le mɔ xem na kpekpeɖeŋu si ame bubuwo ate ŋu ana wò

Ðetugbui aɖe si ŋkɔe nye Janet va kpɔe be yeƒe dzi dze eme ŋutɔ esi yeɖo dze tso gbɔdɔnu siwo wowɔ ɖe ye ŋu la ŋu na ame aɖe.

Egblɔ be: "Nye ame nyanyɛ si dzi meka ɖoe dɔ gbɔnye le nye ɖevime, eye nyemekɔ nu le edzi na ame aɖeke o ƒe geɖe.

Gake esi menya ƒo nu tso eŋu na danye ko la, ɖeko wòwɔ abe ɖe wokɔ agba kpekpe aɖe le ta nam ene. "

Esi Janet bu nu si dzɔ ɖe edzi va yi ŋu la, ese nu si tae wòsesẽna na amewo be woaƒo nu tso gbɔdɔnu siwo wowɔ ɖe wo ŋuti ŋu la gɔme.

Egblɔ be: "Enye ŋukpe gã aɖe be ame nagblɔ gbɔdɔnu siwo wowɔ ɖe eŋu la na ame bubu.

Gake le gonyeme la, veve si gbegbe mesena esi nyemekɔ nu le nyaa dzi o la wu tsɔtsɔ nam.

Ede dzinye wu be megblɔe na ame aɖe kaba. "

Gbɔdɔnu siwo wowɔ ɖe ŋuwò la ate ŋu ana be nànɔ susu tramatramawo bum ɖe ɖokuiwò ŋu​ le kpɔɖeŋu me, àte ŋu asusui be ye dome gblẽ eye yemele bo aɖeke nu o, ɖeko yeli be ame bubuwo nanɔ gbɔdɔnuwo wɔm ɖe ye ŋu.

Mɔnukpɔkpɔ su asiwò azɔ be nàvo tso susu totro mawo si me, eye nàwɔ "gbedaɣi " sia ŋu dɔ wòaɖe vi na wò.

(Nyagblɔla 3:3)

Nu kawoe ate ŋu akpe ɖe ŋuwò?

Srɔ̃ Biblia.

Mawu ƒe susuwo le Biblia me, eye ŋusẽ le wo ŋu be woamu "nu siwo li ke sesĩe la aƒu anyi, " esiawo dometɔ ɖekae nye susu totro bubu ɖe ame ɖokui ŋu.

(2 Korintotɔwo 10:4, 5)

Le kpɔɖeŋu me, xlẽ mawunyakpukpui siwo gbɔna eye nàde ŋugble le wo ŋu: Yesaya 41:10; Yeremiya 31:3; Malaki 3:16, 17; Luka 12:6, 7; 1 Yohanes 3:19, 20.

Do gbe ɖa.

Ne èle sesem le ɖokuiwò me be yemele bo aɖeke nu o alo nèle fɔ bum ɖokuiwò atraɖii la, "dro wò agba ɖe Yehowa dzi " le gbedodoɖa me.

(Psalmo 55:22)

Magblẽ wò ɖi gbeɖe o!

Na hamemetsitsiwo nakpe ɖe ŋuwò. Wona hehe ŋutsu Kristotɔ siawo wole "abe sitsoƒe tso ya nu kple bebeƒe tso tsidzadza gã nu ene. "

(Yesaya 32:2)

Woate ŋu akpe ɖe ŋuwò nàbu susu nyuiwo ɖe ɖokuiwò ŋu eye nàkpɔ ŋgɔ tẽe.

De ha kple kpɔɖeŋu nyui ɖolawo.

Lé ŋku ɖe ame siwo ɖoa kpɔɖeŋu nyuiwo le Kristotɔwo ƒe agbenɔnɔ me ŋu.

Lé ŋku ɖe ale si wowɔa nu ɖe wo nɔewo ŋu la ŋu.

Àva kpɔe be menye ame nyanyɛwo katãe gblẽa nu le ame siwo wogblɔna be yewolɔ̃ la ŋu o.

Ðetugbui aɖe si ŋkɔe nye Tanya la kpɔ nu vevi sia dze sii.

Tso eƒe ɖevime kee ŋutsu geɖewo dɔa egbɔ.

Egblɔ be "Ŋutsu siwo nye nye ame nyanyɛwo la de asi ŋunye. "

Gake Tanya va kpɔe dze sii be ŋutsu aɖewo li siwo lɔ̃a ame vavã.

Aleke wòwɔ kpɔ esia dze sii?

Esi Tanya va de ha kple atsu kple asi aɖe siwo nye Kristotɔwo la, eƒe susu trɔ.

Egblɔ be: "Mekpɔe dze sii le ŋutsua ƒe nuwɔnawo me be menye ŋutsuwo katãe gblẽa ŋu le ame ŋu o.

Ŋutsua kpɔa srɔ̃a ta, eye nenemae Mawu di be wòanɔ hã. " ​ Efesotɔwo 5:28, 29.

Nu Kae Mawɔ Ne Wotsɔa Gbɔdɔnyawo Ðea Fu Nam?

Nu kae nye gbɔdɔnyawo tsɔtsɔ ɖe fu na ame?

Ke ne wotsɔa gbɔdɔnyawo ɖea fu nam ɖe?

Nu kae mawɔ?

Gbɔdɔnyawo tsɔtsɔ ɖe fu na ame lɔ gbɔdɔnuwɔwɔ ɖe ame ŋu ɖe sia ɖe ƒomevi ɖe eme. Wo dometɔ aɖewoe nye asilili ame ŋu kple gbegblẽnyawo gbɔgblɔ na ame.

Gake ɣeaɖewoɣi la, menɔa bɔbɔe be woade vovototo fewuɖuɖu le ame ŋu, ahiãmoɖoɖo na ame kple gbɔdɔnyawo tsɔtsɔ ɖe fu na ame dome o.

Ènya vovototo si le wo mea?

Wɔ míaƒe gbɔdɔnyawo tsɔtsɔ ɖe fu na ame ŋuti dodokpɔ sia be nàkpɔ vovototoa!

Nublanuitɔe la, amewo medzudzɔa gbɔdɔnyawo tsɔtsɔ ɖe fu na ame ne edo le suku gɔ̃ hã o.

Ke hã ne èna kakaɖedzi kple aɖaŋu si nàtsɔ anɔ te ɖe gbɔdɔnyawo tsɔtsɔ ɖe fu na ame nu su asiwò fifia la, awɔe be nàsu te nyuie anɔ te ɖe nuwɔna sia nu le dɔwɔƒe.

Eye àte ŋu ana hã be ame si wɔa nu sia la magawɔe ɖe ame aɖeke ŋu o!

Olivia

"Ehiã be nàtɔ afɔ to sesiẽ.

Zi geɖe la, fuɖenamelawo medzudzɔna o ke dzaa ɖe nèna eme kɔ na wo ƒãa be yemedi o.

Gbee na amea, eye nàgblɔ nɛ be nedzudzɔ.

Ne medzudzɔ o la, gblɔe na ame bubu aɖe! "

Tanisha

"Ne wole gbegblẽnya ɖikokoewo gblɔm la mègako nu o eye mègade nu eme o.

Ne ède nu eme alo nèkpɔtɔ le ŋutsuvi siwo dina be nyɔnuviwo nakpɔ yewo dome la, woasusui be ele nuwò vivim. "

Ke ne wotsɔ gbɔdɔnyawo ɖea fu nam ɖe?

Ne ènya nu si gbɔdɔnyawo tsɔtsɔ ɖe fu na ame nye ko hafi nàte ŋu agbe nya na fuɖenamelaa!

Kpɔ nɔnɔme etɔ̃ siawo kple ale si nàte ŋu akpɔ wo gbɔe la ɖa.

NƆNƆME:

"Le míaƒe dɔwɔƒe la, ŋutsu aɖewo siwo tsi wum sãsãsã la gblɔna nam be medze tugbe ŋutɔ eye be ɖe wòanyo ŋutɔ ne ɖe yewoate ŋu ayi megbe ƒe 30 azu ɖekakpuiwo.

Wo dometɔ ɖeka gɔ̃ hã zɔ to megbenye ɖaʋẽ nye ɖa kpɔ! "​ Tabitha, exɔ ƒe 20.

Tabitha ate ŋu abui be: "Ne medo tokui hele dzi dom ko la, ava dzudzɔ. "

Nu si tae ewɔwɔ alea maɖe vi o: Numekulawo gblɔ be, zi geɖe la ne ame siwo wotsɔ gbɔdɔnyawo le fu ɖem na ŋe aɖaba ƒu edzi la, ɖeko wòyia edzi hedoa gã ɖe edzi.

Te esia boŋ kpɔ: Mègazi kpi o, ke boŋ tsɔ tufafa nàgbe nya na amea eme nakɔ nɛ nyuie be yemedi be wòagagblɔ nya ma na ye alo awɔ nu ma ɖe ye ŋu azɔ o.

Taryn si xɔ ƒe 22 gblɔ be: "Ne ame aɖe ka asi teƒe si mesɔ o nam la, metrɔna gblɔna nɛ be mègaka asi ŋunye azɔ gbeɖe o.

Zi geɖe la, ɖeko ŋutsuvi si wɔ nua tɔtɔna. "

Ne ame si le fua ɖem na wò sẽ dzi me la, mègana ta o.

Biblia gblɔ tso agbeŋutise kɔkɔwo me léle ɖe asi ŋu be: "Mianɔ tsitre bliboe, eye miakpɔ kakaɖedzi sẽŋu. " Kolosetɔwo 4:12.

Ke ne fuɖenamela be yeawɔ nu vevi wò ya ɖe?

Le go ma me la, mègakpe akɔ kplii o.

Si dzo le teƒea kaba, eye nàgblɔe na ame tsitsi aɖe.

"Esi mele xɔ ade me la, nyɔnuvi eve aɖewo lém le sukuxɔwo dome mɔ dzi.

Wo dometɔ ɖeka dɔa nyɔnuviwo gbɔ, eye wòdi be nye kpli ye míado.

Togbɔ be megbe hã, woɖea fu nam gbe sia gbe le ɖiɖiɖemeɣi.

Womimim ɖe gli ŋu gbe ɖeka gɔ̃ hã! "​ Victoria, exɔ ƒe 18.

Victoria ate ŋu asusui be: ‘Ne megblɔe na ame aɖe la, woava yɔm be ɖɔɖɔetɔ, eye ɖewohĩ ame aɖeke maxɔ dzinye ase o.’

Nu si tae nuŋububu alea maɖe vi o: Ne mègblɔe na ame aɖeke o la, fuɖenamelaa ayi edzi anɔ fu ɖem na wò eye wòawɔe ɖe ame bubuwo gɔ̃ hã ŋu.​ Nyagblɔla 8:11.

Te esia boŋ kpɔ: Di kpekpeɖeŋu.

Dziwòlawo kple wò nufialawo ate ŋu akpe ɖe ŋuwò nàtsi nya ɖe fuɖenamelaa nu.

Gake ne ame siwo nègblɔ nya na meka ɖe dziwò o ya ɖe?

Te esia kpɔ: Ɣesiaɣi si amea gaɖe fu na wò la, ŋlɔ ale si nuwo yi ɖi tsitotsito.

Ŋlɔ ŋkekea, gamea, teƒe si nua dzɔ le kple nya siwo fuɖenamelaa gblɔ na wò ɖi.

Azɔ tsɔ wò nuŋlɔɖia ƒe kɔpi ɖeka na dziwòlawo alo wò nufiala.

Ame geɖe tsɔa nya siwo woŋlɔ ɖi la vevie wu numegbe.

"Mevɔ̃na na ŋutsuvi sia si ƒoa rugby la ŋutɔ.

Eƒe kɔkɔme ade meta eve kloe, eye eƒe kpekpeme nye kilogram 135!

Eɖoe ɖe tame be ‘yeƒe asi asu dzinye godoo.’

Eɖea fu nam gbe sia gbe kloe ƒe ɖeka sɔŋ.

Gbe ɖeka nye kplii koe susɔ le sukuxɔa me eye wònɔ tetem ɖe ŋunye.

Metso kpla ƒu du to mɔa nu do go. "​ Julieta, exɔ ƒe 18.

Julieta ate ŋu asusui be: ‘Nenema ko ŋutsuviwo le.’

Nu si tae nuŋububu alea maɖe vi o: Ne ame sia ame susui be naneke megblẽ le fuɖenamelaa ƒe nuwɔna ŋu o la, madzudzɔ ewɔwɔ o.

Te esia boŋ kpɔ: Mègatsɔ eƒe nuwɔnawo wɔ hatsekaka alo anɔ alɔgbɔnu kom ne ele fu ɖem na wò o.

Ke boŋ na wò nuwɔna kple wò moɖoɖo nana amea nanya nu siwo ŋu nàɖe mɔ le kple nu siwo ŋu màɖe mɔ le gbeɖe o.

NUDZƆDZƆ ŊUTƆŊUTƆ 1:

"Nyemedina be amewo nabui be nye nya me sẽ o.

Eya ŋuti ne ŋutsuviwo le fu ɖem nam la, ɖeko megblɔna na wo be woadzudzɔ, gake nyemegbenɛ na wo moveviɖoɖotɔe o.

Esia na wosusunɛ be ɖe mele ahiãmoe ɖom na yewo. "

Tabitha.

Nenye wòe nye Tabitha ɖe, nu kae nàwɔ na ŋutsuvi mawo?

Nu ka tae?

Nu kae ate ŋu ana fuɖenamela nasusui boŋ be ɖe nèle ahiãmo ɖom na ye?

NUDZƆDZƆ ŊUTƆŊUTƆ 2:

"Nu sia dze egɔme esime ŋutsuvi aɖe gblɔ nya vloe aɖe ɖe ŋunye esi míele kame dem le suku.

Medo toku woƒe nyawo kwasiɖa ʋɛ aɖewo, gake ɖeko nɔnɔmea nɔ gbegblẽm ɖe edzi.

Azɔ ŋutsuviawo va nɔa xanye hekplaa asi kɔ nam.

Metutua wo ɖa, gake womedzudzɔ o.

Mlɔeba wo dometɔ ɖeka ŋlɔ gbegblẽnya aɖe ɖe agbalẽ kakɛ dzi tsɔ nam.

Metsɔe na nye nufiala.

Wohe to na ŋutsuvia be megava sukua o ŋkeke aɖewo.

Mekpɔe be ɖe wòle be mayi nufiala gbɔ xoxo hafi! "

Sabina.

Nu ka tae nèsusu be Sabina va kpɔe be ɖe wòle be yeayi nufiala gbɔ xoxo hafi?

Èsusu be eƒe nyametsotsoa nyoa?

Nu ka tae nàɖo eŋu be enyo alo menyo o?

NUDZƆDZƆ ŊUTƆŊUTƆ 3:

"Ŋutsuvi aɖe te ɖe nɔvinye ŋutsu Greg ŋu le tsileƒe.

Ŋutsuvia te ɖe Greg ŋu kplikplikpli gblɔ nɛ be, ‘gbugbɔ nu nam.’

Greg gbe, gake ŋutsuvia mebe yeadzo o.

Ðe Greg tutu ŋutsuvia ɖa hafi wote ɖa le eŋu. "

Suzanne.

Èsusu be ɖe ŋutsuvia di be yeadɔ Greg gbɔa?

Nu ka tae nèsusui be susu ma tae alo menye susu ma tae o?

Èsusu be nu ka tae ŋutsuvi aɖewo metea ŋu ƒoa nu ne wotsɔ gbɔdɔnyawo le fu ɖem na wo o?

Èda asi ɖe ale si Greg kpɔ nya gbɔe la dzia?

Nenye wòe ɖe anye ne nu kae nàwɔ?

Gbɔdɔnyawo tsɔtsɔ ɖe fu na ame ŋuti dodokpɔ

"Esime menɔ sekɛndrisuku dem la, ŋutsuviwo hea nye noléwui ƒe megbe hegblɔa gbegblẽnyawo nam, nya mawo dometɔ ɖekae nye be nye lãme akɔ ne yewodɔ gbɔnye. "  Coretta.

Èsusu be ɖe ŋutsuvi mawo

A Le fewu ɖum le eŋua?

B Le ahiãmo ɖom nɛa?

D Tsɔ gbɔdɔnyawo le fu ɖem nɛa?

"Gbe ɖeka esi mele bɔs me la, ŋutsuvi aɖe te gbegblẽnyawo gbɔgblɔ nam henɔ léyem.

Meƒo eƒe asi ɖa hegblɔ nɛ be nedzo.

Ekpɔm gã abe aɖaʋatɔe menye ene. "

Candice.

Nu kae nèsusu be ŋutsuvia le wɔwɔm na Candice?

A Be ele fewu ɖum le eŋua?

B Be ele ahiãmo ɖom nɛa?

D Be etsɔ gbɔdɔnyawo le fu ɖem nɛa?

"Le ƒe si va yi me la, ŋutsuvi aɖe gblɔna nam ɣesiaɣi be yelɔ̃m eye be yedi be nye kpli ye míado, togbɔ be megbena ɖaa hã.

Ɣeaɖewoɣi la, elia asi abɔta nam.

Ne megblɔ nɛ be nedzudzɔ la, edzi ko wònɔna.

Gbe ɖeka esi menɔ afɔkpaka blam la, eƒo gbi dzi nam. "​  Bethany.

Le wò susu nu la, ɖe ŋutsuvi sia

A Le fewu ɖum le eŋua?

B Le ahiãmo ɖom nɛa?

Nyabiase etɔ̃ siawo katã ƒe ŋuɖoɖo si sɔe nye D.

Vovototo kae le gbɔdɔnyawo tsɔtsɔ ɖe fu na ame kple ahiãmoɖoɖo na ame kpakple fewuɖuɖu le ame ŋu dome?

Nyɔnuvi si ŋkɔe nye Eve gblɔ be: "Gbɔdɔnyawo tsɔtsɔ ɖe fu na ame tsoa ame ɖeka gbɔ.

Amea yia nua wɔwɔ dzi ne ame evelia gblɔ nɛ be wòadzudzɔ hã. "

Afɔku le fuɖename sia ƒomevi me.

Ewɔnɛ be ame mekpɔa dzidzedze le suku o, egblẽa nu le eƒe lãmesẽ ŋu eye wòtea ŋu nana be amea hã va nɔa gbɔdɔdɔ ƒom ɖe amewo nu.

Ke Atamkaka Be Yemadɔ Kple Ame Aɖeke O Negbe Ðe Yeɖe Srɔ̃ Hafi Ya Ðe?

Nu kae atamkaka sia lɔ ɖe eme?

Ðe atamkaka sia le eƒe taɖodzinu gbɔ ɖoma?

Mɔnu si nyo wu

Nuwɔna sia va xɔ ŋkɔ ŋutɔ le ƒe 1990-awo me esime Anyiehe Baptist-ha si le Amerika de ɖoɖo si nye "Lɔlɔ̃ Vavã Lalana " to me.

Le ɖoɖo sia nu la, wowɔa Biblia me nyawo kple hatiwo ƒe ŋusẽkpɔɖeamedzi nyuiwo ŋu dɔ tsɔ dea dzi ƒo na sɔhɛwo be woaƒo asa na gomekpɔkpɔ le gbɔdɔdɔ me do ŋgɔ na srɔ̃ɖeɖe. Wodze ɖoɖo sia tɔgbi bubu aɖe hã gɔme le esia emegbe.

Le ɖoɖo yeye sia nu la, wona klosalosigɛ vavala siwo ka atam la be woatsɔ aɖo kpe edzi (ahatsɔ nɔ ŋku ɖom edzi) be yewomadɔ kple ame aɖeke o va se ɖe esime yewoɖe srɔ̃ hafi.

Ŋuɖoɖoa anɔ te ɖe ame si nèbia dzi.

Le numekula siwo ŋkɔe nye Christine C. Kim kple Robert Rector ƒe nya nu la, "numekuku geɖewo ɖee fia be atamkaka be yemadɔ kple ame aɖeke o va se ɖe esime yeɖe srɔ̃ hafi na be sɔhɛ geɖewo he gbɔdɔdɔ ɖe megbe eye wòɖe sɔhɛwo ƒe gbɔdɔdɔ dzi kpɔtɔ. "

Le Guttmacher Numekuhabɔbɔ ƒe nyatakaka aɖe si wòɖe ɖe go nu la, "sɔhɛ siwo ‘ka atam sia’ hã kpɔa gome le gbɔdɔdɔ me ko abe ame siwo meka atam la o ene. "

Nu ka tae nyatakakawo meto mɔ ɖeka o?

Numekula aɖewo tsɔ atamkalawo sɔ kple ame siwo meka atam la o, eye hatsotso eve siawo ƒe susu ku ɖe gbɔdɔdɔ ŋu to vovo.

Numekula bubuwo hã tsɔ atamkalawo sɔ kple ame siwo meka atam la o, gake le ame siawo gome la, hatsotso eveawo ƒe susu le gbɔdɔdɔ ŋu wɔ ɖeka.

Nu kae numekuku mamlɛtɔ sia ɖe ɖe go?

Ðɔkita Janet Rosenbaum, si nye sɔhɛwo ƒe lãmesẽnyawo ŋuti nunyala gblɔ be, le ƒe atɔ̃ megbe la, "vovototo aɖeke megava le atamkalawo kple ame siwo meka atam la o dome le gbɔdɔnyawo me o. "

Susu nyui aɖe ŋutɔe le ame siwo de ɖoɖo sia to me si.

Gake kuxiae nye be womefia nɔnɔme nyui siwo akpe ɖe atamkalaawo ŋu be woawɔ ɖe woƒe atamkakaa dzi la wo o.

Ðɔkita Rosenbaum gblɔ tso ame geɖe siwo kaa atam be yewomadɔ kple ame aɖeke o va se ɖe esime yewoɖe srɔ̃ la ŋuti be womeɖoe "le dzi me be yewoawɔ ɖe atamkaka la dzi o.

Ele be amea ŋutɔ naɖoe le dzi me be yemadɔ kple ame aɖeke o hafi wòate ŋu aƒo asa na gbɔdɔdɔ, ke menye le ɖoɖo aɖe si wode to me ta o. "

Biblia de dzi ƒo na amewo be woaɖoe kplikpaa alea, menye be woaka atam le agbalẽ dzi alo agblɔe kple nu o, ke boŋ ekpena ɖe amewo ŋu wonaa "hehe woƒe nugɔmeseseŋutetewo to wo zazã me, be woate ŋu ade vovo nyui kple vɔ̃ dome. "

(Hebritɔwo 5:14)

Le nyateƒe me la, menye asaƒoƒo na dɔléle kple fufɔfɔ ƒe nya ko asaƒoƒo na gbɔdɔdɔ do ŋgɔ na srɔ̃ɖeɖe nye o, ke boŋ enye bubudede Mawu, ame si ɖo srɔ̃ɖeɖea anyi la hã ŋu.​ Mateo 5:​19; 19:​4-6.

Mɔfiame siwo le Biblia me la ɖea vi na mí.

(Yesaya 48:17)

Le nyateƒe me la, ame sia ame, eɖanye ƒe kae wòxɔ o, ate ŋu aɖoe kplikpaa be yeawɔ ɖe Mawu ƒe sedede si nye be, "misi le gbɔdɔdɔ manɔsenu nu " la dzi. (1 Korintotɔwo 6:18)

Ne wowɔe alea, eye wova ɖe srɔ̃ la, woase vivi le srɔ̃ɖeɖea me, evɔ womanɔ vɔvɔ̃m alo nu nava nɔ tetem ɖe wo dzi abe ale si wònɔna le ame siwo kpɔ gome le gbɔdɔdɔ me hafi va ɖe srɔ̃ gome zi geɖe la ene o.

Nu Ka Tae Wòle Be Matsri Gbɔdɔdɔnuwɔnawo Kpɔkpɔ?

Ðe nàte ŋu atsri gbɔdɔnuwɔnawo kpɔkpɔa?

Eŋuti nyakpakpa kple nyateƒenya aɖewo

Ale si nàwɔ atsri gbɔdɔdɔnuwɔnawo kpɔkpɔ

Ne èzãa internet la, ke nyae be yeava do go gbɔdɔdɔnuwɔna aɖe le edzi gbe ɖeka godoo.

Hayley si xɔ ƒe 17 gblɔ be: "Megahiã be ame ŋutɔ nàdi wo o, woawo ŋutɔ adi wò mɔ. "

Gbɔdɔdɔnuwɔnawo kpɔkpɔ ate ŋu adzro ame siwo ɖoe kplikpaa be yewomakpɔ wo o gɔ̃ hã.

Greg si xɔ ƒe 18 gblɔ be: "Megblɔ na ɖokuinye be manɔ ŋudzɔ le eŋu ɣesiaɣi, gake ɖeko wòva yi ɖe dzinye.

Màte ŋu agblɔ kple kakaɖedzi gbeɖe be madzɔ ɖe ye dzi o. "

Gbɔdɔdɔnuwɔnawo kpɔkpɔ va le bɔbɔe egbea wu ɣeyiɣi ɖe sia ɖe.

Eye esi gbɔdɔnuwo ɖoɖo ɖa to internet dzi va xɔ anyi nɔ fifia ta la, sɔhɛ geɖewo ɖoa foto siwo me woawo ŋutɔwo wɔ gbɔdɔnuwo le la ɖe ame bubuwo. Nya vevitɔ:

Gbɔdɔdɔnuwɔnawo kpɔkpɔ ƒe kuxi si dze ŋgɔ wò egbea sesẽ wu esiwo teƒe dziwòlawo kple tɔgbuiwò kpɔ kpɔ.

Nyabiaseae nye be, Ðe nàte ŋu atsri gbɔdɔdɔnuwɔnawo kpɔkpɔa?​ Psalmo 97:10.

Ɛ̃, àte ŋui ne ètiae be yeawɔe.

Gake gbã la, ele be nàka ɖe edzi be gbɔdɔdɔnuwɔnawo kpɔkpɔ menyo o.

Na míadzro nuwɔna sia ŋuti nyakpakpa kple nyateƒenya aɖewo me.

Eŋuti nyakpakpa kple nyateƒenya aɖewo

Nyakpakpa: Gbɔdɔdɔnuwɔnawo kpɔkpɔ magblẽ nu le ŋunye o.

Eƒoa ɖi wò.

Egblẽa nane si Mawu wɔ be wòanye kadodo sẽŋu si anɔ anyi eteƒe nadidi le ame eve dome la me.

(1 Mose 2:24)

Eye neva ɖo afi aɖe la, màgava tsɔ ɖeke le nu nyui kple nu vɔ̃ me o.

Le kpɔɖeŋu me, numekulawo gblɔ be ŋutsu siwo kpɔa gbɔdɔdɔnuwɔnawo edziedzi la tea ŋu sẽa ŋuta le nyɔnuwo ŋu.

1.

Ŋutsu aɖe le sigaret nom hele ɖi ƒom eƒe dzitodzito;

2.

Ŋutsu aɖe le gbɔdɔdɔnuwɔnawo kpɔm hele ɖi ƒom eƒe susu

Biblia gblɔ tso ame aɖewo ŋu be "naneke megakpea ŋu na wo o. "

(Efesotɔwo 4:19)

Woƒe dzitsinya ku atri ale gbegbe be ne wowɔ nu vɔ̃ɖiwo gɔ̃ hã la, metena ɖe wo dzi o.

Nyakpakpa: Gbɔdɔdɔnuwɔnawo kpɔkpɔ ate ŋu akpe ɖe ŋuwò nànya nu tso gbɔdɔdɔ ŋu.

Nyateƒenya: Ŋukeklẽe gbɔdɔdɔnuwɔnawo kpɔkpɔ fiaa ame.

Enana amewo va nɔa wo haviwo ŋu bum abe nunɔamesi dzro aɖe ko ene, eye wònana ame susunɛ be gbɔdɔdɔ ŋuti ko woawo woli ɖo.

Mewɔ nuku o be numekuku aɖe ɖee fia be ne ame siwo kpɔa gbɔdɔdɔnuwɔnawo edziedzi va ɖe srɔ̃ la, womesea vivi na gbɔdɔdɔ le woƒe srɔ̃ɖeɖea me tututu ale o.

Biblia xlɔ̃ nu Kristotɔwo be woatsri "gbɔdɔdɔ manɔsenu, makɔmakɔnyenye, gbɔdɔdɔ ƒe dzodzro vɔ̃, nudzodzro vɔ̃, kple ŋukeklẽ, si nye trɔ̃subɔsubɔ, " evɔ wòhenye be nu siawo katãe gbɔdɔdɔnuwɔnawo kpɔkpɔ ƒãna ɖe ame me.​ Kolosetɔwo 3:5.

Nyakpakpa: Ame siwo gbɔdɔnyawo kpea ŋu na la koe tsria gbɔdɔdɔnuwɔnawo kpɔkpɔ.

Nyateƒenya: Ame siwo gbea gbɔdɔdɔnuwɔnawo kpɔkpɔ nyea ame siwo bua gbɔdɔdɔ be enye nu xɔasi ŋutɔ.

Wokpɔnɛ dzea sii be enye nunana aɖe si Mawu wɔ be wòatsɔ ana kadodo sẽŋu aɖe nanɔ ŋutsu kple nyɔnu siwo ɖe wo nɔewo eye wokuna ɖe wo nɔewo ŋu la dome.

Ame siwo bua nuwo ŋu alea sea vivi na gbɔdɔdɔ geɖe wu ne woɖe srɔ̃.

Biblia ƒoa nu tso gbɔdɔnyawo ŋu faa.

Le kpɔɖeŋu me, egblɔ na srɔ̃ŋutsu be: "[Kpɔ] dzidzɔ kple wò ɖekakpuimesrɔ̃ . .

Eƒe nowo neɖi kɔ na wò ɣesiaɣi. "​ Lododowo 5:18, 19..

Ke ne èse le ɖokuiwò me be gbɔdɔdɔnuwɔnawo kpɔkpɔ ƒe dzodzroa nu sẽ ɖe ye me ale gbegbe be yemate ŋu aɖu edzi o ya ɖe?

Dɔwɔgbalẽvi si nye "Ale Si Nàƒo Asa Na Gbɔdɔdɔnuwɔnawo Kpɔkpɔ " ate ŋu akpe ɖe ŋuwò.

Ka ɖe edzi be àte ŋu aɖu gbɔdɔdɔnuwɔnawo kpɔkpɔ ƒe dzodzroa dzi.

Àte ŋu asrɔ̃ ale si nàwɔ adzudzɔ gbɔdɔdɔnuwɔnawo kpɔkpɔ.

Aɖe vi geɖe na wò ne ète ŋu dzudzɔe.

Bu Calvin si gblɔ be yedze gbɔdɔdɔnuwɔnawo kpɔkpɔ gɔme esime yexɔ ƒe 13 ŋu kpɔ.

Egblɔ be: "Menya be menyo o, gake nyemenya ale si tututu mawɔ aɖu ekpɔkpɔ ƒe dzodzroa dzi o.

Eye ne mekpɔe la, meléa blanui ale gbegbe.

Tɔ́nye va nya nu tso esia ŋu gbe ɖeka, eye le nyateƒe me la, nye dzi koe dze eme miɔɔ!

Mlɔeba wova kpe ɖe ŋunye medzudzɔe. "

Calvin srɔ̃ ale si wòaɖu gbɔdɔdɔnuwɔnawo kpɔkpɔ dzi.

Egblɔ be: "Gbɔdɔdɔnuwɔnawo kpɔkpɔe nye vodada gã aɖe si mewɔ, megakpɔtɔ le eƒe fu kpem, elabe nu siwo mekpɔ va yi la gavaa susu me nam ɣeaɖewoɣi.

Ɣeaɖewoɣi la, ewɔna nam be mabu nu siwo manya nɔ kpɔkpɔm ɖaa ne ɖe mele gbɔdɔdɔnuwɔnawo kpɔm la ŋu.

Gake ɣeyiɣi ma tututu me la, mebua ale si dzi adzɔm, ale si manɔ dzadzɛe eye etsɔme nyui aɖe asu asinye ne mewɔ nu abe ale si Yehowa dii ene la ŋu. "

Nu Kae Wòle Be Manya Tso Kamedefefe Ŋu?

Kamedefefe ate ŋu aɖe vi na wò eye ate ŋu agblẽ nu le ŋuwò hã.

Enɔ te ɖe kamedefefe si ƒomevi si wònye, ale si nèkpɔa gome le eme kple ɣeyiɣi si nèzãna ɖe eŋu la dzi.

Vi kawoe wòate ŋu aɖe na wò?

Nu kawoe wòate ŋu agblẽ le ŋuwò?

Nya siwo hawòtiwo gblɔ

Kamedede dea ame ƒe lãmesẽ dzi.

Biblia gɔ̃ hã gblɔ be "kamedede nyo. " (1 Timoteo 4:8, etenuŋɔŋlɔ)

Ŋutsuvi aɖe si ŋkɔe nye Ryan gblɔ be: "Kamedede nana ame nɔa afɔte.

Eɖea vi na ame wu videofefewo. "

Kamedefefe tea ŋu nana ame srɔ̃a nuwɔwɔ le ha me kpakple ɖokuidziɖuɖu.

Wowɔ kamedefefe ƒe kpɔɖeŋu aɖe le Biblia me tsɔ fia nu vevi aɖe mí.

Biblia gblɔ be: "Duƒula siwo le ho ʋlim la katãe ƒua dua, gake ame ɖeka koe xɔa dziɖuɖufetu la. "

Eye wògblɔ kpee be: "Ame sia ame si le gome kpɔm le hoʋiʋli me la ɖua eɖokui dzi le nuwo katã me. " (1 Korintotɔwo 9:24, 25)

Nufiame kae le eme?

Ebia ɖokuidziɖuɖu kple nuwɔwɔ aduadu hafi ame nate ŋu awɔ ɖe kamedefefea ƒe sewo dzi.

Ðetugbui aɖe si ŋkɔe nye Abigail lɔ̃ ɖe nya sia dzi.

Egblɔ be: "Kamedefefe kpe ɖe ŋunye menya ale si mawɔ nu aduadu kple amewo kple ale si maɖo dze kple amewo. "

Kamedefefe nana xɔlɔ̃wɔwɔ me sẽna.

Fefe ɖekae tea amewo ƒoa ƒu.

Ŋutsuvi aɖe si ŋkɔe nye Jordan gblɔ be: "Hoʋiʋli aɖe si nu nɔa fefe ɖe sia ɖe kloe me, gake nenye dzidzɔdoname ta koe míefe fefe ma la, enye mɔ nyui aɖe si dzi míetona dzea xɔlɔ̃wo. "

Fefe si ƒomevi nèfena.

Biblia gblɔ be: "Yehowa doa ame dzɔdzɔe kple ame vɔ̃ɖi siaa kpɔna; eléa fu ame sia ame si lɔ̃a ŋutasẽnuwɔwɔ. " Psalmo 11:5.

Ŋutasẽnuwo sɔŋ koe wowɔna le kamedefefe aɖewo me.

Le kpɔɖeŋu me, ɖetugbui aɖe si ŋkɔe nye Lauren gblɔ be: "Kɔdada ƒe taɖodzinu koŋ ye nye be woaƒo ame aɖe.

Gake esi míenye Kristotɔwo ta la, míeƒoa asa na kɔdada, ke nu ka tae míakpɔ kɔdada atsɔ aɖe modzakae? "

Bu eŋu kpɔ: Ðe nèfea fefe siwo me adã le alo kpɔa wo evɔ gblɔna be mana yeawɔ ŋutasẽnu aɖeke oa?

Nenye nenemae la, ke ɖo ŋku nya si Psalmo 11:5 gblɔ la dzi. Egblɔ be Yehowa léa fu ame si "lɔ̃a ŋutasẽnuwɔwɔ " ke menye ame si le ewɔm ɖeɖe ko o.

Ale si nèfenae.

Biblia gblɔ be: "Migawɔ naneke le dzrehehe alo bubu dzodzro didi ta o, ke boŋ mitsɔ ɖokuibɔbɔ bu ame bubuwo be wonye gã wu mi. " Filipitɔwo 2:3.

Enye nyateƒe be hoʋiʋli aɖe si nu nɔa fefe ɖe sia ɖe si me ame hatsotso eve le gome kpɔm le la me godoo ya.

Gake maɖu-dzi-godoo ƒe nɔnɔme menana fefe la vivina o.

Sɔhɛ aɖe si ŋkɔe nye Brian gblɔ be: "Hoʋiʋli ate ŋu aɖo mewò.

Ne èbi ɖe fefe aɖe me la, ke ele be nànɔ dɔ wɔm tso ɖokuibɔbɔ hã ŋu. "

Bu eŋu kpɔ: Ðekakpui aɖe si ŋkɔe nye Chris gblɔ be, "Míeƒoa bɔl kwasiɖa sia kwasiɖa, eye nu vevi wɔa mía dometɔ aɖewo. "

Eya ta bia ɖokuiwò be, ‘Nu kawoe nana be nu vevi wɔa amewo?

Nu kae mate ŋu awɔ aɖe esia dzi akpɔtɔ?’

Ɣeyiɣi si nèzãna ɖe eŋu.

Biblia gblɔ be míakpɔ "nu siwo le vevie wu " la adze sii. Filipitɔwo 1:10.

Ele be nàɖo nu vevitɔwo nɔƒe gbãtɔ; nu siwo ku ɖe mawusubɔsubɔ ŋu naxɔ nɔƒe gbãtɔ.

Fefe aɖewo xɔa gaƒoƒo geɖe, wò ŋutɔ èɖale fefea fem loo alo ènɔ anyi le ekpɔm o.

Ðetugbui aɖe si ŋkɔe nye Daria gblɔ be: "Nye kple nɔnye míehea nya le ɣeyiɣi gbogbo si mezãna tsɔ kpɔa kamedefefewo le television dzi evɔ wònye be mate ŋu azã ɣeyiɣi ma ɖe nu bubu ŋu hafi la ta.

me aɖe kɔ dze gbogbo aɖe ɖe nuɖuɖu me

Dzitsitsi ɖe kamedefefe ŋu akpa le ko abe dzedede nuɖuɖu me wòaƒo dzeve ene

Bu eŋu kpɔ: Ðe nèɖoa to dziwòlawo ne woɖo aɖaŋu na wò ku ɖe nu siwo le vevie na wò wu ŋua?

Ðetugbui aɖe si ŋkɔe nye Trina gblɔ be: "Ne nye kple nɔvinyewo míele kamedefefe aɖe kpɔm la, nɔnye ɖoa ŋku edzi na mí be, ne míekpɔ fefea loo alo mímekpɔe o, woaxe fe na fefea wɔlawo ya godoo.

Eye wòbiaa mí be, ‘Gake ame kae axe fe na miawo ya?’

Nu si gblɔm wòlee nye be: Fefewɔlaawo ya ƒe dɔwɔɖui ye nye ema.

Gake ne míedo kpo míaƒe sukudɔdeasiwo kple aƒemedɔwo wɔwɔ la, agbea made mía dzi le etsɔme o.

Nya si ko gblɔm dada le na míe nye be mele be televisionkpɔkpɔ alo fefe nanye nu vevitɔ na mí le agbe me o. "

NYA SIWO HAWÒTIWO GBLƆ

Abigail

"Kamedede nye fefe, enana míekpɔa dzidzɔ eye wòdea ameti bliboa dzi.

Ekpena ɖe ame ŋu wòsrɔ̃a ale si wòabɔbɔ eɖokui ne eɖu dzi eye wòalé dzi ɖe ƒo nenye be meɖu dzi o. "​ Abigail.

Deven

"Kamedede dzɔa dzi nam, gake mele vevie de nu bubu siwo wòhiã be mawɔ la nu o.

Nye ya, ne mewɔ nye dɔ veviwo vɔ ko hafi mekpɔa kamedefefe tsɔ ɖea modzaka.

Edea agbe menye eye wòkpena ɖe ŋunye metsɔa nu vevitɔwo ɖoa nɔƒe gbãtɔ. "​ Deven.

Nu Kae Wòle Be Manya Tso Ahamuame Ŋu?

Biblia metsi tsitre ɖe ahanono le ŋuɖɔɖo me ŋu ne ame tsi le se nu anoe o.

Gake ede se ɖe ahamumu ŋu.​ Psalmo 104:15; 1 Korintotɔwo 6:10.

Ke ne woƒoe ɖe nuwò be nàno aha le nɔnɔme aɖewo me, si anye dziwòlawo alo dukɔa ƒe se dzi dada ya ɖe?

Bu nuwo ŋu yi ŋgɔe

Ðo tame kplikpaa

Hawòti aɖewo asusu be ele kokoko be ame nano aha hafi ate ŋu akpɔ dzidzɔ.

Ke nu kawoe ate ŋu adzɔ le ahaa nono vɔ megbe?

Ame aɖe le gaxɔ me

Ame ate ŋu adze se me.

Le teƒe aɖewo la, ne se meɖe mɔ na ame be wòano aha o evɔ wònoe la, woate ŋu ado fe nɛ, woabu fɔe be enye nu vlo wɔla, woaxɔ ʋukugbalẽ le esi, woaɖo dɔ sesẽ nɛ atsɔ ahe to nɛ, alo woadee mɔ́ gɔ̃ hã.​ Romatɔwo 13:3.

Asitelefon

Bubu klona le ame ŋu.

Ahanono nana ame megatea ŋu ɖɔa ŋu ɖo o.

Ne èmu aha la, àte ŋu agblɔ nya alo awɔ nane si ava ve wò emegbe.

(Lododowo 23:31-33)

Esi nyakakamɔnuwo va bɔ fifia ŋutɔ ta la, wò nuwɔnawo ate ŋu akaka kaba eye wòana bubu naklo le ŋuwò tegbee.

Wotsɔ gbɔdɔnyawo le fu ɖem na nyɔnu aɖe

Ate ŋu ana ame naɖe ŋu ɖi.

Ne èmu aha la, ele bɔbɔe ŋutɔ be woawɔ ŋutasẽnu alo gbɔdɔnuwo ɖe ŋuwò.

Ate ŋu ana ame bubuwo nakpɔ ŋusẽ ɖe dziwò bɔbɔe hã, si awɔe be nàva ƒo ɖokuiwò ɖe nuwɔna manɔsenu bubuwo alo esiwo ate ŋu ade wò afɔku me la me.

Ahatukpa gbɔlo

Ate ŋu azu numame na ame.

Numekukuwo ɖee fia be ne ame metsi o hafi dze ahanono gɔme la, enɔa bɔbɔe wu be ahanono nava zu numame nɛ.

Ahanono be yeatsɔ alé nuteɖeamedzi alo akogotsitsi nu, alo atsɔ aɖe modzaka ate ŋu ava zu numame na ame eye edzi ɖuɖu nasesẽ.

Ametakoli kple ƒu eve siwo wotsɔ tso ga

Ate ŋu ana ame naku.

Le ƒe aɖe me nyitsɔ laa la, ame ɖeka kuna le miniti 52 ɖe sia ɖe me le United States, le ame siwo no aha henɔ ʋu kum ta.

Le ƒe atɔ̃ aɖe ko me la, ame siwo wu 1,500 siwo mekpɔ xɔ ƒe 21 o ye ku le ʋufɔku siwo me ʋukulawo no aha hafi le ʋua kum ta.

Ne wò ŋutɔ meno aha o, evɔ nèɖo ame aɖe si no aha ƒe ʋu la, ele bɔbɔe ŋutɔ be nàdze afɔku.

Àte ŋu aƒo asa na ahanono madzemadzee me tsonu vɔ̃ɖiwo ne ètso nya me do ŋgɔ le nu si nàwɔ ŋu.

Biblia Ƒe Gɔmeɖose: "Aɖaŋudzela kpɔa afɔku gbɔna eye wòɣlaa eɖokui. "

(Lododowo 22:3)

Nunya manɔ eme be ame nano aha hafi aku ʋu alo awɔ nu bubu aɖe si bia susuŋudɔwɔwɔ bliboe o.

Tameɖoɖo kplikpaa: ‘Ne matiae be mano aha la, ke makpɔ egbɔ be esɔ le se nu eye nɔnɔme si me manoe le hã sɔ hafi.’

Biblia Ƒe Gɔmeɖose: "Miezu ame si mieɖoa toe la ƒe kluviwo. "

(Romatɔwo 6:16)

Ne ènoa aha le esi hawòtiwo le enom ko ta la, ke èle mɔ ɖem na wo be woakpɔ ŋusẽ ɖe dziwò.

Ne ènoa aha be yeatsɔ aɖe nuteɖeamedzi alo tamebubu dzi kpɔtɔ la, ke mèle nɔnɔme nyui siwo akpe ɖe ŋuwò nàkpɔ kuxiwo gbɔ la tum ɖo o.

Tameɖoɖo kplikpaa: ‘Nyemaɖe mɔ hanyetiwo nazi dzinye mano aha o.’

Biblia Ƒe Gɔmeɖose: "Mèganɔ aha tsu nolawo . . . dome o. "

(Lododowo 23:20)

Ne xɔlɔ̃ gbegblẽwo le asiwò la, ate ŋu ana nàda wò tameɖoɖo kplikpaa dzi.

Ne ènɔa ame siwo noa aha madzemadzee dome la, ke èle ɖokuiwò dem afɔku me.

Tameɖoɖo kplikpaa: ‘Nyemade ha kplikplikpli kple ame siwo noa aha madzemadzee o.’

Jordan

"Esime menɔ suku la, amewo dzea agbagba ɣesiaɣi be yewoazi dzinye mano aha.

Ehiã be madze agbagba ɣesiaɣi be nya si le 1 Korintotɔwo 15:33 nanɔ susu me nam be: ‘Hadede vɔ̃wo gblẽa nɔnɔme nyuiwo.’ "​ Jordan.

Jenna

"Medzea agbagba be maƒo asa na nɔnɔme alo ame siwo menya be woate ŋu aƒoe ɖe nunye be mano aha.

Dzi dzɔam be xɔlɔ̃ siwo wɔa tiatia nyuiwo le ahanono gome la le asinye. "​ Jenna.

Nu Kae Mawɔ Be Mía Kple Nye Nufiala Dome Nanɔ Nyui?

Tɔ nabu eŋu kpɔ!

Bu nu si me Rachel to la ŋu kpɔ.

Ne wowɔ dodokpɔ la, Rachel xɔa dzeside nyui siwo nye A alo B.

Esi wòva ɖo xɔ 7 lia me la, nuwo va trɔ.

Rachel gblɔ be: "Míaƒe nufiala wɔ nu sia nu si wòate ŋui be magakpɔ dzidzedze le dodokpɔ me o. "

Nu ka tae?

Nufiala na Rachel kple dadaa wonya be yemelɔ̃ subɔsubɔha si me wole la o.

Ŋutsuvi aɖe le tɔmekpewo dzi tom bene yeatso tɔ

Nufialawo le ko abe tɔmekpe siwo akpe ɖe ŋuwò nàsi le numanyamanya nu ahadze si nunya, gake wòe wòle be nàwɔ afɔɖeɖea

Nu kae va dzɔ?

Rachel gblɔ be: "Ɣesiaɣi si wòdze ƒãa be nufialaa ɖe mɔ eƒe susu gbegblẽ bubu kpɔ ŋusẽ ɖe dzesi si wònam le dodokpɔ me dzi la, Dada kplɔam ɖo vaa sukua va ƒoa nu tso eŋu kple nufialaa.

Mlɔeba la, nufiala dzudzɔ fuɖeɖe nam. "

Ne nuwo le na wò hã alea la, dzi nenɔ ƒowò nàgblɔe na dziwòlawo.

Ðikeke mele eme o be woadi be yewoaƒo nu tso eŋu kple wò nufiala, eye ɖewohĩ woana sukutatɔwo nanya nu tso eŋu be woakpɔ nyaa gbɔ.

Ele eme baa be, menye ɣesiaɣie agbagbadzedze be woaɖɔ nuwo ɖo kpɔa dzidzedze o.

Ɣeaɖewoɣi la, ɖeko wòle be nàyi edzi ado dzi.

(Romatɔwo 12:17, 18)

Ðetugbui si ŋkɔe nye Tanya gblɔ be: "Dzi kua míaƒe nufialawo dometɔ ɖeka ɖe sukuviwo ŋu.

Zi geɖe la, edzua mí be míenye tagbɔkukutɔwo.

Le gɔmedzedzea me la, esia tena ɖe dzinye mefaa avi, gake nyemegava ɖea mɔ eƒe dzugbewo kpɔa ŋusẽ ɖe dzinye o.

Metsɔ nye susu ɖo nye sukudɔwo ŋu eye mebia ŋku ɖe eƒe sukudɔdeasiwo ŋu.

Nu si do tso emee nye, megaɖea fu nam azɔ abe tsã ene o, eye menye sukuvi ʋɛ siwo kpɔa dzidzedze le eƒe dodokpɔwo me la dometɔ ɖeka.

Le ƒe eve megbe la, wonya nufiala ma le sukua. "

Nya vevitɔ: Srɔ̃ ale si nàwɔ nu kple nufiala siwo ƒe nya me sẽ, eye esia ana nàtu ŋutete nyuiwo, siwo akpe ɖe ŋuwò nàsrɔ̃ ale si nàwɔ nu kple dɔtɔ si ƒe nya me sẽ ɖo.

(1 Petro 2:18)

Ana nàde asixɔxɔ nufiala nyuiwo hã ŋu.

Aleke Mawɔ Aɖu Dzimaɖitsitsi Dzi?

Nu kae nana nètsia dzimaɖi?

Ðe wògblẽ ɣesiaɣi be woatsi dzimaɖia?

Ðe nya siwo gbɔna sɔ kple ale si nèsena le ɖokuiwò me ɣeaɖewoɣia?

"Mebiaa ɖokuinye ɣesiaɣi be: ‘Ke ne . . . ?’

‘Ke ne míedze ʋufɔku ɖe?’

‘Ke ne míaƒe yameʋua ge ɖe?’

Metsia dzimaɖi le nu siwo ŋu ame akpa gãtɔ matsi dzi ɖo boo o la ŋu. "​ ⁠Charles.

"Metsia dzodzodzoe ɣeawokatãɣi, ɖeko wòle abe kusie metsɔ le tɔme dem ene.

Metsɔ ta ƒo ati kple kpe, gake gbeɖegbeɖea koe! "​ ⁠Anna.

"Ne amewo gblɔ nam be gbɔnye nyo ŋutɔ be megakpɔtɔ le suku dem la, megblɔna na ɖokuinye be, ‘Womenya ale si gbegbe sukudede tim o tae!’ "​ ⁠Daniel.

"Ewɔna nam ɣesiaɣi be agba kpekpe aɖe le ta nam.

Metsia dzodzodzoe ɖe nu si agadzɔ kplɔe ɖo alo nu bubu si wògahiã be mawɔ la ŋu ɣesiaɣi. "​ ⁠Laura.

Nyateƒenya: Míele ɣeyiɣi siwo Biblia yɔ be "ɣeyiɣi sesẽ siwo me nɔnɔ asesẽ " la me.

(2 Timoteo 3:1) Le ema ta sɔhɛwo hã ate ŋu atsi dzimaɖi abe ame tsitsiwo ke ene.

Ŋuɖoɖoae nye, ao.

Le nyateƒe me la, Biblia gblɔ be esɔ be míatsi dzi ɖe ale si míawɔ adze míaƒe ame veviwo ŋu la ŋuti.​ ⁠1 Korintotɔwo 7:32-34; 2 Korintotɔwo 11:28.

Eye le go bubu me hã la, dzimaɖitsitsi tea ŋu ʋãa ame wòtsona ɖe dɔ ŋu.

Le kpɔɖeŋu me, tsɔe be èle dodokpɔ aɖe wɔ ge le kwasiɖa si gbɔna me.

Dzimaɖitsitsi ate ŋu aʋã wò nàsrɔ̃ nu le kwasiɖa sia me​ ⁠eye esia ate ŋu akpe ɖe ŋuwò nàwɔ dɔ nyuie le dodokpɔa me!

Dzimaɖitsitsi aɖe si nu ate ŋu akpe ɖe ŋuwò nànɔ ŋudzɔ ɖe afɔku ŋu.

Sɔhɛ aɖe si ŋkɔe nye Serena gblɔ be: "Àte ŋu atsi dzimaɖi vevie, elabena ènyae be nu si wɔ ge yeyina la menyo o eye ehiã be yeatrɔ ale be yeƒe dzitsinya magaɖe fu na ye o.​ ⁠Tsɔe sɔ kple Yakobo 5:14.

Nyateƒenya: Dzimaɖitsitsi ate ŋu aɖe vi na wò​ ⁠ne eʋã wò nèwɔ nu nyui.

Gake ne dzimaɖitsitsi na be nu madeamedziwo ŋu ko nèbuna ya ɖe?

Ŋutsu aɖe le mɔ fiam ŋutsuvi aɖe

Dzimaɖitsitsi ate ŋu ana nàse le ɖokuiwò me abe ame si bu mɔ ene, gake ame aɖe si bua nuwo ŋu nyuie ate ŋu akpe ɖe ŋuwò nàɖu kuxi sia dzi

Kpɔɖeŋu: Richard si xɔ ƒe 19 la gblɔ be: "Metsia dzodzodzoe ne mebu ale si nɔnɔme madeamedziwo ate ŋu anyra ɖe edzi la ŋu.

Menɔa nɔnɔmea ŋu bum ʋuu kaka ɖeko wònana meva tsia dzimaɖi vevie. "

Biblia gblɔ be: "Dzi fatu naa agbe ametia. "

(Lododowo 14:30)

Le go aɖewo me la, dzimaɖitsitsi ate ŋu ahe lãmesẽkuxiwo ava ame dzi. Lãmesẽkuxi siawo dometɔ aɖewo ate ŋu anye taɖuame, motrɔame, dɔmeɖui kple dzi ƒe tsotso kabakaba.

Nu kae nàte ŋu awɔ ne edze abe dzimaɖitsitsi le nu gblẽm le ŋuwò ene?

Bu eŋu kpɔ nenye be wò dzimaɖitsitsia sɔ mahã.

"Esɔ be ame natsi dzi ɖe eƒe dɔwo ŋu ya, gake dzimaɖitsitsi fũu menyo o.

Dzimaɖitsitsi ɖoa ŋku nya si amewo gblɔna be, Ðeko dzimaɖitsitsi le abe zikpui si trona le teƒe ɖeka la dzi nɔnɔ ene, dzi nam.

Ana nàtsi dzodzodzoe gake maɖe vi aɖeke na wò o. "​ ⁠Katherine.

Biblia gblɔ be: "Mia dometɔ kae li, si ne ele dzimaɖi tsim la, wòate ŋu atsɔ abɔklugui ɖeka akpe ɖe eƒe agbenɔƒe ŋu? "​ Mateo 6:27.

Nu si nya sia fia: Ne dzimaɖitsitsi mena nèkpɔ ta na wò kuxiwo o la, ke ɖeko wòana wò kuxiwo nado gã ɖe edzi alo eya ŋutɔ hã nazu kuxi na wò.

Tsi dzi ɖe ŋkeke ɖe sia ɖe ƒe kuxiwo ko ŋu.

"Bu nuwo ŋu nyuie.

Ðe nu si ŋu nètsi dzi ɖo la aganɔ vevie na wò nenema le etsɔ si gbɔna, ɣleti si gbɔna, ƒe si gbɔna alo ƒe atɔ̃ siwo gbɔna mea? "​ ⁠Anthony.

Biblia gblɔ be: "Migatsi dzimaɖi gbeɖe le etsɔ si gbɔna ŋu o, elabena etsɔ si gbɔna la kple eya ŋutɔ ƒe dzimaɖitsitsiwoe.

Ŋkeke ɖe sia ɖe ƒe kuxiwo sɔ gbɔ nɛ. "​ Mateo 6:34.

Nu si nya sia fia: Masɔ be nàtsɔ etsɔ si gbɔna la ƒe kuxiwo ado agba na ɖokuiwò egbea o; ɖewohĩ nu siawo dometɔ aɖewo kura gɔ̃ hã madzɔ o.

Srɔ̃ ale si nànɔ te ɖe nɔnɔme siwo ŋu màte ŋu awɔ naneke le o la nu.

"Nu nyuitɔ si nàte ŋu awɔe nye be nàdzra ɖo ɖe nɔnɔmeawo ŋu do ŋgɔ ale si wòanya wɔe, gake lɔ̃ ɖe edzi be nanewo li siwo ŋu yemate ŋu awɔ naneke le o. "​ ⁠Robert.

Biblia gblɔ be: "Dziɖuɖu le duɖimekeke me mele afɔ ɖeablɛ me ɣesiaɣi o, . . . eye dzidzedzekpɔkpɔ mele sidzedze me ɣesiaɣi o, elabena azãgbe kple nuɖiɖeame li na wo katã. "​ Nyagblɔla 9:11.

Nu si nya sia fia: Ɣeaɖewoɣi la, màte ŋu atrɔ nɔnɔme si me nèle la o, gake àte ŋu atrɔ ale si nèbua nɔnɔmea ya.

Da sɔ le ale si nèbua wò nɔnɔmea me.

"Meva de dzesii be ele be mabu nɔnɔme bliboa ŋu ke menye be maɖe mɔ nu suesue siwo ku ɖe eŋu la nana matsi dzimaɖi o.

Ele be manya nu siwo hiã vevie wu, eye mazã nye ŋusẽ ɖe nu siawo boŋ ŋu. "​ ⁠Alexis.

Biblia gblɔ be: ‘Mikpɔ nu siwo le vevie wu la adze sii.’​ Filipitɔwo 1:10.

Nu si nya sia fia: Menɔa bɔbɔe be dzimaɖitsitsi naɖu ame siwo si susu nyui nɔna ku ɖe woƒe dzimaɖitsitsiwo ŋu la dzi o.

"Esi mexɔ abe ƒe wuiɖekɛ ene la, metsia dzi vevie hafi gbɔna tso suku, eye menɔa vɔvɔ̃m le ale si nuwo anɔ le suku le ŋufɔke la ŋu.

Papa kple dada ɖoa tom vevie ne mele nye dzimenyawo gblɔm na wo.

Dzi dzɔm ŋutɔ be papa kple dada li nam.

Mate ŋu aka ɖe wo dzi ahagblɔ nye dzimenyawo na wo faa.

Enana menɔa te ɖe ŋkeke si kplɔe ɖo la ƒe nɔnɔmewo nu. "​ ⁠Marilyn.

Biblia gblɔ be: "Nuxaxa le dzi me ɖe wòtea ame ƒe dzi ɖe anyi, ke nya nyui nana dzi kpɔa dzidzɔ. "​ Lododowo 12:25.

Nu si nya sia fia: Dziwòla alo xɔ̃wò aɖe ate ŋu aɖo aɖaŋu siwo akpe ɖe ŋuwò be wò dzimaɖitsitsiwo dzi naɖe akpɔtɔ la na wò.

Do gbe ɖa.

"Ne mekɔ gbe dzi do gbe ɖa eye nye ŋutɔ mele nye gbe sem la, ekpena ɖe ŋunye.

Enana meɖea nu si ŋu metsi dzimaɖi ɖo la gblɔna le esi wòanɔ susu me nam teƒe.

Enana mekpɔnɛ hã be Yehowa lolo wu nye dzimaɖitsitsiwo. "​ ⁠Laura.

Biblia gblɔ be: ‘Midro miaƒe dzimaɖitsitsiwo katã ɖe Mawu dzi, elabena eléa be na mi.’​ 1 Petro 5:7.

Nu si nya sia fia: Menye mɔ si dzi nàto akpɔ wò kuxiwo gbɔ koe gbedodoɖa nye o.

Enye dzeɖoɖo ŋutɔŋutɔ kple Yehowa Mawu si do ŋugbe be: "Mègatsi dzi o, elabena nyee nye wò Mawu.

Mado ŋusẽ wò; makpe ɖe ŋuwò. "​ Yesaya 41:10.

Ne Wò Dzimaɖitsitsia Nu Sẽ

Sɔhɛ aɖewo tsia dzimaɖi atraɖii.

Le kpɔɖeŋu me, sɔhɛ aɖe si ŋkɔe nye Jenna gblɔ be: "Dzimaɖitsitsi wɔe be ta ɖuam enuenu, nye susu meganɔa nu ŋu o, medɔa alɔ̃ ɣeaɖewoɣi ŋkeke geɖe eye ɣebubuɣiwo hã nyemetea ŋu dɔa alɔ̃ o ŋkeke geɖe, ɣeaɖewoɣia nyemetea ŋu ɖua nu kura o, eye ɣebubuɣiwo hã meɖua nu zã​ ⁠metsia dzodzodzoe ɣesiaɣi.

Kuxi suewo dzena nam abe kuxi gãwoe wonye ene. "

Ne wò dzimaɖitsitsia nu sẽ alo enu gbe tsotso la, anyo be nàkpɔ ɖɔkta.

Nu sia tututue Jenna wɔ.

Egblɔ be: "Esi mekpɔ ɖɔkta vɔ megbe la, mete ŋu va le ta kpɔm na ɖokuinye eye metea ɖua nye dzimaɖitsitsia dzi. "

Carissa

"Ne nu te ɖe dzinye la, medoa gbe ɖa gblɔa nye dzimenyawo na Yehowa.

Esia nana medɔa alɔ̃ nyuie le zã me, elabe menyae be nye kuxiawo le Yehowa si me, eye afi mae nye teƒe nyuitɔ si wòle be matsɔ nye agbe kple nye dzimaɖitsitsiwo ada ɖo. "​ ⁠Carissa.

Samantha

"Mebiaa ɖokuinye ɣesiaɣi be, ‘Nu ka tae wòle be matsi dzi ɖe nu siwo ŋu nyemate ŋu awɔ naneke le fifia alo gbeɖe o la ŋu?’

Mebua nya si Yesu gblɔ le Mateo 6:27 la ŋu.

Esia kpena ɖe ŋunye meɖoa ŋu ɖe Yehowa ŋu eye mewɔna ɖe eƒe aɖaŋuɖoɖowo dzi. "​ ⁠Samantha.

Ðe Metsi Dzi Ðe Nye Dzedzeme Ŋu Fũu Akpa?

Dodokpɔ: Ðe metsia ɖe nye dzedzeme ŋu fũu akpa?

Nu ka tae nye dzedzeme medzea ŋunye o?

Ðe wòle be matrɔ asi le nye dzedzeme ŋua?

Ðɔɖɔɖo nyuitɔ kekeake si nàte ŋu awɔ!

Julia ƒe ŋutinya

Dodokpɔ: Ðe metsi dzi ɖe nye dzedzeme ŋu fũu akpa?

Nya siawo dometɔ kae ɖe ale si nèsena le ɖokuiwò me fia wu?

Nye dzedzeme medzea ŋunye gbeɖe o.

Nye dzedzeme dzea ŋunye ɣeaɖewoɣi.

Nye dzedzeme dzea ŋunye ɣesiaɣi.

Nu kae nye vevitɔ nàdi be yeatrɔ le yeƒe dzedzeme ŋu?

Kɔkɔme

Kpekpeme

Lolome

Ða

Ŋutigbalẽ

Titrime

Bubu aɖe

Kpe nyagbe siawo ɖo.

Nye dzedzeme medzea ŋunye o vevietɔ . . .

ne meda ɖokuinye kpɔ.

ne mekpɔ ɖokuinye le ahuhɔ̃e me.

ne metsɔ ɖokuinye sɔ kple amewo (xɔ̃nyewo, ame siwo doa boblo awu yeyewo, filmwɔla xɔŋkɔwo).

Medaa ɖokuinye kpɔ . . .

gbe sia gbe.

kwasiɖa sia kwasiɖa.

ɣeaɖewoɣi zi ɖeka le kwasiɖa me.

Nya siawo dometɔ kae ɖe ale si nèsena le ɖokuiwò me fia wu?

Nye dzedzeme medzea ŋunye o.

(Kpɔɖeŋu: "Ɣesiaɣi si mekpɔ ahuhɔ̃e me la, ewɔna nam be melolo akpa eye wòdzia ŋɔ nam.

Megbea nuɖuɖu gɔ̃ hã be maɖi ku. "​ Serena.)

Nyemetsia dzi ɖe nye dzedzeme ŋu fũu akpa o.

(Kpɔɖeŋu: "Nane anɔ anyi kokoko madzɔ dzi na mí le míaƒe dzedzeme ŋu o, gake ɖeko wòle be míalɔ̃ atsɔe nenema.

Enye bometsitsi be míatsi dzi ɖe nane si ŋu míate ŋu awɔ naneke le o la ŋu. "​ Natanya.)

Biblia gblɔ na mí be mele be ame nabu "eɖokui ŋu wu ale si dze o. "

(Romatɔwo 12:3)

Eya ta esɔ be míabu mía ɖokuiwo ŋu va se ɖe afi aɖe ya teti.

Eƒe kpɔɖeŋu aɖewoe nye ale si nèklɔa nu me gbe sia gbe eye nèlea tsi hedzraa ɖokuiwò ɖo nyuie.

Gake ne wò dzedzeme nana be dzi ɖena le ƒowò, eye ɖewohĩ wòna gɔ̃ hã be nèva le dzi tsim ɖe wò dzedzeme ŋu fũu akpa ya ɖe?

Nenye nenemae la, ke àte ŋu abia ɖokuiwò be . . .

‘Nu ka tae nyemekpɔa ŋudzedze ɖe nye dzedzeme ŋu o?’

Ate ŋu anye susu geɖewo tae.

Wo dometɔ aɖewoe nye:

Nyakakadɔwɔlawo ƒe ŋusẽkpɔɖeamedzi.

"Nyakakadɔwɔlawo ɖea nu gbogbo aɖewo fia mí sɔhɛwo si wɔnɛ be míedina be míanɔ tsralɛ ahanya kpɔ ɣesiaɣi.

Eya ta ne míete ŋu le nenema tututu o la, míekpɔa ŋudzedze ɖe mía ɖokui ŋu o! "​ Kellie.

Dzilawo ƒe ŋusẽkpɔɖeamedzi.

"Mede dzesii be zi geɖe la, ne vidada aɖe tsia dzi ɖe eƒe dzedzeme ŋu fũu akpa la, via nyɔnuvi hã va wɔa nenema.

Esia ate ŋu adzɔ le vifofo kple via ŋutsuvi hã gome. "​ Rita.

Ameɖokuibubu be yemele ɖeke me o.

"Ame siwo tsia dzi ɖe woƒe dzedzeme ŋu fũu akpa la dina ɣesiaɣi be amewo nanɔ nu nyui ƒom tso yewoƒe dzedzeme ŋu.

Ame siawo tɔgbi gbɔ nɔnɔ tia ame! "​ Jeanne.

Eɖanye nu ka gbɔe wòtso o, ànya nɔ ɖokuiwò biam be . .

‘Ðe wòle be matrɔ nye dzedzemea?’

Kpɔ nya siwo hawòti aɖewo gblɔ ɖa.

"Mate ŋu atrɔ nu siwo medzɔa dzi na wò le ɖokuiwò ŋu la ɣesiaɣi o, eya ta lɔ̃ ɖe nu siwo medzea ŋuwò le wò dzedzeme ŋu la dzi.

Ne èwɔe nenema la, manɔ bɔbɔe be ame bubuwo nade dzesi wo o. "​ Rori.

"Wɔ nu siwo nàte ŋui be nànɔ lãmesẽ me.

Ne èle lãmesẽ me la, wò dzedzeme anɔ abe ale si wòle be wòanɔ.

Ne ame aɖe mate ŋu akpɔ ŋudzedze ɖe ŋuwò le wò nɔnɔme nyuiwo ta o (ke boŋ ɖe wò dzedzeme ta la), ekema menye xɔlɔ̃ nyui o. "​ Olivia.

Nya vevitɔ: Wɔ nu si nàte ŋui be nànya kpɔ.

Gake mègatsi dzi ɖe susɔeawo ŋu o.

Afɔku le dzitsitsi fũu akpa ɖe ame ƒe dzedzeme ŋu me.

(Xlẽ " Julia Ƒe Ŋutinya. ")

Ne èkpɔa ŋudzedze ɖe wò dzedzeme ŋu la, ana nàda sɔ le ale si nèbua ɖokuiwòe me, abe ale si ɖetugbui aɖe si woyɔna be Erin gblɔe ene.

"Enye nyateƒe be vɔvɔ̃ nɔa menye, gake meva de dzesii be ne mele nu siwo mesɔ o ŋu bum koe nu sia dzɔna ɖe dzinye.

Fifia ɖeko medea kame edziedzi eye meɖua nu nyuie.

Nu susɔeawo ŋutɔ va le wo ɖokui si. "

Ne èda sɔ le ale si nèbua wò dzedzemee gome la, wò dzi adze me ŋutɔ (eye wò dzedzeme gɔ̃ hã adze ŋuwò).

Biblia ate ŋu akpe ɖe ŋuwò.

Ede dzi ƒo na wò be nàtu nɔnɔme siawo ɖo:

Ŋudzedzekpɔkpɔ ɖe nu ŋu.

"Nukpɔkpɔ kple ŋku nyo wu nudzodzro ƒe tsa glalã tsatsa. Esia hã tofloko kple dagbadagba ɖe ya me wònye. " Nyagblɔla 6:9.

Da sɔ le modzakaɖeɖe gome.

‘Ŋutilãmekamedede nyo na nu vi aɖe ko.’ 1 Timoteo 4:8.

Ememe ƒe nyonyo.

"Menye ale si amegbetɔ kpɔa nui o; elabena amegbetɔ kpɔa ŋkunu, ke Yehowa kpɔa keke dzi me ke. " 1 Samuel 16:7, 8.

"Míaƒe moɖoɖo ɖea ale si míesena le mía ɖokui ŋu la fiana.

Ne ame aɖe kpɔa dzidzɔ ɖe eɖokui ŋu la, ame bubuwo kpɔnɛ dzea sii, eye esia tea wo ɖe amea ŋu. "​ Sarah.

"Wò nyonyo ate ŋu ahe amewo ƒe susu kaba ya.

Gake ame si nènye le ememe kple wò nɔnɔme nyuiwo dzie amewo aɖo ŋkui wu. "​ Phylicia.

Kpɔ Lododowo 11:22; Kolosetɔwo 3:10, 12; 1 Petro 3:3, 4 hã.

Julia Ƒe Ŋutinya

Esi mexɔ ƒe 16 la, metsi dzi ɖe nye dzedzeme ŋu ŋutɔ.

Nyemelolo akpa o, eye nyemele tsralɛ hã o.

Lãme le asinye nyuie.

Mesusui be ɖewohĩ ne mele tsralɛ la, nunye alé dzi na ɖekakpuiwo wu.

Eya ta megbea nuɖuɖu ale be mazu tsralɛ.

Meva zu tsralɛ, gake esia he lãmesẽkuxiwo hã vɛ nam.

Meva kpɔ lãmesẽkuxi mawo gbɔ ya, gake nɔnɔmea gatena ɖe dzinye kokoko.

Va se ɖe egbe la, avu kple kɔe nuɖuɖu nyena nam.

Vivivi meva lɔ̃ ɖe ale si nye dzedzeme le dzi.

Meɖua nu nyuie eye medea kame hã.

Gake ne mekpɔ dziku ɖe ɖokuinye ŋu la, nu gbãtɔ si mewɔna tsɔ hea to na ɖokuinyee nye be megbea nuɖuɖu.

Nenye ɖe wòanya awɔ la, maɖo aɖaŋu na sɔhɛwo katã be wonenyae be ame sia ame kple ale si wòbua nuwo ŋue.

Aleke kee wò dzedzeme le o, godogodoa ànya kpɔ na ame aɖewo, gake ame aɖe agblɔ be mènya kpɔ o.

Nu vevitɔae nye be èle lãmesẽ me.

Esiae le vevie na ame siwo tsɔ ɖe le eme na wò ŋutɔŋutɔ.

Aleke Mawɔ Aɖu Nu Siwo Me Nunyiame Le?

Anɔ eme be ènya be ne yemeɖu nu siwo me nunyiame le o la, ate ŋu agblẽ nu le wò lãmesẽ ŋu.

Zi geɖe la, ame siwo mele lãmesẽ me le woƒe sɔhɛme o la meva nɔa lãmesẽ me le woƒe tsitsime hã o, eya ta ade dziwò wu ne èsrɔ̃ ale si nànɔ nu ɖum nyuie fifia.

Nu kae nye nuɖuɖu si me nunyiame le?

Aleke mawɔ anɔ nuɖuɖu siwo me nunyiame le la ɖum?

Biblia gblɔ na mí be ‘míada asɔ le nuwɔna me,’ eye esia bia be míada asɔ le míaƒe nuɖuɖu me hã.

(1 Timoteo 3:11)

Ne esia le susu me na mí la, ke anyo be míanya be . . .

Nuɖuɖu si me nunyiame le nye esi me nuɖuɖu ƒe hatsotsoawo katã le.

Nuɖuɖu ƒe hatsotso atɔ̃awoe nye nu siwo me nyinotsi le, nuɖuɖu siwo me protein le, atikutsetsewo, amagbewo kple nukuwo.

Gake esia wɔwɔ ate ŋu ana nàte nunyiame vevi siwo wò ŋutilã hiã lae.

Te mɔnu sia kpɔ: Ku nu me alo bia gbe wò ɖɔkta be nànya nu si tae wònyo be nàɖu nuɖuɖu ƒe hatsotso vovovoawo.

Le kpɔɖeŋu me:

Nunyiame siwo míekpɔna tso nuɖuɖuwo abe bli kple agbeli ene me (Carbohydrates alo hydrates de carbone) ate ŋu ado ŋusẽ wò ŋutilã.

Nuɖuɖu siwo me protein le ate ŋu akpe ɖe wò ŋutilã ŋu wòakpe akɔ kple dɔlékuiwo eye wòaɖɔ ŋutilãa ɖo.

Ami aɖewo ɖuɖu le agbɔsɔsɔ nyuitɔ me ate ŋu awɔe be màxɔ dzidɔ kaba o eye wòana ŋusẽ nanɔ ŋuwò.

Azɔ hã, nyemekpɔe be egblẽ be maɖu vemevivinu alo ɖaƒlee aɖe zi ɖeka ya teti ɣeaɖewoɣi o.

Gake menye emawo ɖeɖe koe wòle be ame nanɔ ɖuɖum o.

Anyo be míada asɔ ɣesiaɣi. "

Brenda.

Ðekakpui aɖe le anyi dzem esi wòte kpɔ be yeanɔ anyi ɖe zikpui aɖe si te afɔti etɔ̃ pɛ ko le la dzi

Nuɖuɖu si me nunyiame veviwo mele o la, le abe zikpui aɖe si afɔti ɖeka meli na o ene

Nu siwo me nunyiame le ɖuɖu bia be ame nada asɔ.

Esia fia be nàƒo asa na nu sue aɖe ko ɖuɖu alo nuɖuɖu zã zi ɖeka, eye be nàgate nuɖuɖu aɖe si doa dzidzɔ na wò la ɖokuiwò keŋkeŋ o.

Te esia kpɔ: Le ɣleti ɖeka me la, lé ŋku ɖe nu siwo nèɖuna ŋu.

Zi nenie nèwɔ nu siwo ŋu míeƒo nu tsoe fifia be nàƒo asa na la dometɔ ɖeka?

Asitɔtrɔ kawoe nàte ŋu awɔ be nànɔ nu siwo me nunyiame le ɖum?

"Tsã la, meɖua nu siwo me ŋutilãnyinu (calories) le fũu la zã zi ɖeka eye ɣebubuɣiwo la, meɖua nu siwo me ŋutilãnyinu mele tututu o.

Mlɔeba, metso nya me be nyemagatsi dzi ɖe ŋutilãnyinu ƒe agbɔsɔsɔ si le nye nuɖuɖu me ŋu o, maɖɔ ŋu ɖo be nyemagaɖu nu tsu o, eye matɔ te nu si ɖum mele ne menya ɖi ƒo ko.

Exɔ ɣeyiɣi, gake fifia meɖua nu siwo me nunyiame le le agbɔsɔsɔ nyuitɔ me. "

Hailey.

Wɔ ɖoɖo ɖe nu si nàɖu ŋu do ŋgɔ.

Biblia gblɔ be: "Veviedola ƒe ɖoɖowo hea dzidzedzekpɔkpɔ vanɛ. "

(Lododowo 21:5)

Hafi nu siwo me nunyiame le ɖuɖu nama mí la, ele be míawɔ ɖoɖo nyui ɖe nu siwo míanɔ ɖuɖum ŋu.

"Ebia ɖoɖowɔwɔ be nàɖu siwo me nunyiame le, eye zi geɖe la, ehiã be wò ŋutɔ nàɖae le aƒe me.

Togbɔ be ema wɔwɔ mele bɔbɔe o hã la, mlɔeba eɖea vi wu, eye ate ŋu aɖe ga si nàzã dzi akpɔtɔ. "

Thomas.

Ðu nu siwo me nunyiame le ɖe esiwo me nunyiame mele o la teƒe.

Biblia gblɔ be: "Lé nunya vavãtɔ me ɖe asi. "

(Lododowo 3:21)

Nunya vavãtɔ akpe ɖe ŋuwò be nàbu mɔ siwo dzi nàto aɖu nu siwo me nunyiame le ŋu eye nànɔ nu siwo aɖe vi na wò la ɖum.

"Medzea agbagba be maɖu nu siwo me nunyiame le ɖe esiwo me nunyiame mele o teƒe zi ɖeka gbe sia gbe.

Le kpɔɖeŋu me, le esi teƒe be maɖu kpetike la, meɖua apple (pomme) boŋ.

Kaka makpɔa, meva nɔ nu siwo me nunyiame le la ɖum geɖe wu! "

Kia.

Mègatsi dzi fũu akpa o.

Biblia gblɔ be: ‘Ðu wò abolo kple dzidzɔ.’

(Nyagblɔla 9:7)

Be nàɖu nu siwo me nunyiame le mefia be màse vivi na wò nuɖuɖu o, eye mefia hã be nàtsi dzi ɖe nu sia nu si nàɖu la ŋu o.

Ne ehiã be nàɖe wò lolome dzi akpɔtɔ gɔ̃ hã la, ɖo ŋku edzi be wò taɖodzinue nye be nànɔ lamesẽ me.

Mègatsi dzi fũu akpa ɖe nu siwo nèdina tso ɖokuiwò si la ŋu o.

"Nyitsɔ laa la, medze agbagba be maɖi ku vie gake le esia wɔwɔ me la, nyemewɔ dɔfu ɖokuinye alo te nuɖuɖu aɖewo ɖokuinye o, eye nyemebua fɔ ɖokuinye ne meɖu vemevivinu aɖe hã o.

Melɔ̃ ɖe edzi be esia wɔwɔ manɔ bɔbɔe nam o eye be ehiã be mawɔ asitɔtrɔwo le nu siwo meɖuna ŋu gbe sia gbe. "

Melanie.

Delayna

"Ne nyemele aƒe me o eye dɔ le wuyem la, nyemeɖua nu gbagbe aɖeke o.

Esia tae medina be maɖa nu ɖe asi alo nuɖuɖu aɖe nanɔ ŋunye.

Ne mewɔe alea la, enɔa bɔbɔe nam be maɖu nu nyui. "

Delayna.

Andrew

"Dzi ate ŋu aɖe le ƒowò ne èkpɔ be ame aɖewo ɖua nu sia nu si wodi evɔ meɖea fu na wo o.

Gake mègatsɔ ɖokuiwò sɔ kple wo o.

Dze agbagba nànya nuɖuɖu siwo nyo na wò eye nànɔ wo ɖum. "

Andrew.

Numetoto: Aleke Mawɔ Aɖu Nu Siwo Me Nunyiame Le?

Wò ŋutɔ ɖa nuɖuɖu si nàɖu tsɔ wu be nànɔ ɖaƒlee ɖe sia ɖe si nèkpɔ la ƒlem.

Na numeɖenu nyuiwo nanɔ alɔ dzi na wò tsɔ wu be nàƒle akpɔnɔ vivi aɖu kple aha vivi.

Mègatsɔ ɖokuiwò sɔ kple ame bubuwo o.

Nu Kae Mawɔ Ne Wowɔa Anyra Le Ŋunye?

Nu kae nye anyrawɔwɔ le ame ŋu?

Nu ka tae amewo wɔa anyra le wo haviwo ŋu?

Ame kawo ŋue wowɔa anyra le wu?

Nu kae nàte ŋu awɔ ne wowɔa anyra le ŋuwò?

Xlẽ aɖaŋu siwo hawòtiwo ɖo kple nya si nufiala aɖe gblɔ tso anyrawɔwɔ le ame ŋu ŋu eye nàwɔ dodokpɔ si le nyati sia ƒe nuwuwu.

Anyrawɔwɔ le ame ŋu menye fefenya kura o.

Eŋlisiawo ƒe numekuku aɖe ɖee fia be sɔhɛ siwo wu wo ɖokuiwo siwo ŋu woƒo nu tsoe le nyadzɔdzɔwo me la dometɔ 40 le alafa me tso anyrawɔwɔ le ame ŋu gbɔ.

Anyrawɔwɔ le ame ŋu yi ŋgɔ wu nu vevi wɔwɔ ame ko.

Nu siwo gbɔna hã le eme.

Nya veamewo gbɔgblɔ ɖe ame ŋu.

Celine si xɔ ƒe 20 gblɔ be: "Nyɔnuviwo ƒe nyawo vena wu abi.

Nyemaŋlɔ fewuɖuŋkɔ siwo woyɔ nam kple fewuɖunya siwo wogblɔ ɖe ŋunye la be gbeɖe o.

Wona mese le ɖokuinye me be nyemele ɖeke me o, womelɔ̃ nye nya o, eye be nyemele bo aɖeke nu o.

Ne ɖe woƒo nye ŋku dzi wòdo ʋusrã la anyo nam wu. "

Ameɖeɖe le ha me.

Haley si xɔ ƒe 18 gblɔ be: "Nye sukuhatiwo medina be mate ɖe yewo ŋu o.

Wowɔna abe ɖe mɔ vɔ le míaƒe ŋdɔnuɖuxɔ me ene ale be nyemagava nɔ anyi ɖe yewo gbɔ o.

Ƒe ɖeka sɔŋ, mefaa avi eye nye ɖeka koe ɖua nu. "

Anyrawɔwɔ le ame ŋu to Internet dzi.

Daniel si xɔ ƒe 14 gblɔ be: "Àte ŋu aŋlɔ nya ʋɛ aɖewo le kɔmpiuta dzi atsɔ agblẽ ame aɖe ƒe ŋkɔ alo eƒe agbe dome gɔ̃ hã.

Adze amiɖeɖe ɖe nya, gake ate ŋu adzɔ! "

Internet dzi anyrawɔwɔ ɖe ame ŋu lɔ foto ɖigbɔwo kple nya ƒaƒãwo ŋɔŋlɔ ɖo ɖe ame to asitelefon dzi.

Zi geɖe la susu siwo gbɔna tae.

Wowɔa anyra ɖe woawo ŋutɔwo hã ŋu.

Sɔhɛ aɖe si ŋkɔe nye Antonio gblɔ be: "Ale si hanyetiwo wɔa anyra ɖe ŋunye va glom eye etsɔtsɔ va wum ale gbegbe be nye hã mede asi anyrawɔwɔ ɖe amewo ŋu me be hanyetiwo nalɔ̃ nye nya gbɔ.

Esi meva bu nye nuwɔna ma ŋu emegbe la, mekpɔe be bometsinue wònye mewɔ! "

Womeɖoa kpɔɖeŋu nyui ɖi na wo be woasrɔ̃ o.

Jay McGraw gblɔ le agbalẽ aɖe si wòŋlɔ (Life Strategies for Dealing With Bullies) me be: "Zi geɖe la sɔhɛ anyrawɔlawo wɔa nu ɖe amewo ŋu . . . abe ale si wokpɔa wo dzilawo, wo fowo, wo dawo kple woƒe ƒometɔ bubuwo wɔa nu ɖe ame ŋui ene. "

Wodina be amewo nabu yewo kalẽtɔwoe, evɔ̃ wònye be vɔvɔ̃nɔtɔ wònye.

Barbara Coloroso ŋlɔ le eƒe agbalẽ (The Bully, the Bullied, and the Bystander) me be: "Zi geɖe la, sɔhɛ anyrawɔlawo wɔa nu be woakpɔ be yewoe sesẽ wu ale be amewo naganya be nu te ɖe yewo dzi eye yewodo kpo nu o. "

Ame siwo ɖe wo ɖokuiwo ɖe aga.

Sɔhɛ siwo menya ale si woanɔ anyi kple ame bubuwo o la ɖea wo ɖokuiwo ɖe aga eye wozua nulelé na anyrawɔlawo bɔbɔe.

Sɔhɛ siwo wobuna be woto vovo.

Anyrawɔlawo nɔa te ɖe nu sia nu dzi wɔa anyra le sɔhɛwo ŋu, eɖanye woƒe dzedzeme, woƒe ŋutigbalẽ, subɔsubɔha si me wole alo nue wɔ afi aɖe na wo gɔ̃ hã.

Sɔhɛ siwo mekana ɖe wo ɖokuiwo dzi o.

Anyrawɔlawo tea ŋu dea dzesi sɔhɛ siwo meka ɖe wo ɖokuiwo dzi o.

Woawo ŋue wolɔ̃a anyrawɔwɔ le bɔbɔe, elabe wonya be womake fĩ o.

Mègake nu de eme o.

Ðetugbui aɖe si ŋkɔe nye Kylie gblɔ be: "Anyrawɔlawo dina be yewoakpɔe be yewona wò nu le nublanui wɔm na ɖokuiwò.

Ne meke nu de eme na wo o la, woadzudzɔ. "

Biblia gblɔ be: "Nunyala ɖua eɖokui dzi. " Lododowo 29:11, Agbenya La.

Mègawɔ wɔɖenui o.

Biblia gblɔ be: "Migatsɔ vɔ̃ ɖo vɔ̃ teƒe na ame aɖeke o. "

Romatɔwo 12:17; Lododowo 24:19.

Mègatsɔ ɖokuiwò de eme o.

Ne anya wɔ la, ƒo asa na ame siwo ate ŋu awɔ anyra le ŋuwò kple nɔnɔme siwo me esia ate ŋu ado mo ɖa le keŋkeŋ. Lododowo 22:3.

Ðo nya ŋu nɛ le mɔ si makpɔ mɔ na o nu.

Biblia gblɔ be: "Nyaŋuɖoɖo fafɛ tsia dziku nu. "

Lododowo 15:1.

Tsɔ eƒe nyawo nukonyae. Le kpɔɖeŋu me, ne amea gblɔ na wò be èlolo akpa la, àte ŋu akɔ abɔta dzi ko agblɔ be, "Ðe madi be maɖi ku vie hafi. "

Dzo.

Nora si xɔ ƒe 19 gblɔ be: "Ne èzi ɖoɖoea àɖee fia be yetsi le susu me eye yesesẽ wu anyrawɔlaa.

Aɖee fia be èɖua ɖokuiwò dzi, si nye nu si anyrawɔlaa mete ŋu le wɔwɔm o. "

Tu kakaɖedzinɔamesi ɖo.

Nyɔnuvi si ŋkɔe nye Rita gblɔ be: "Ne mèvo le ɖokuiwò me o la, anyrawɔlawo akpɔe adze sii, eye woate ŋu azã esia atsɔ agblẽ kakaɖedzi ɖe sia ɖe si le mewò la dome. "

Gblɔe na ame aɖe.

Le numekuku aɖe nu la, ame siwo ŋu wowɔ anyra le le Internet dzi ƒe agbɔsɔsɔme si wu afã mekɔa nu le edzi o, ɖewohĩ ŋukpe (vevietɔ le ŋutsuviwo gome) alo vɔvɔ̃ be amea ava tu nu kpli ye tae.

Gake ɖo ŋkui be ne mèkɔ nu le nyaa dzi o la, ɖeko anyrawɔwɔa gasẽna ɖe edzi.

Egbɔgblɔ na ame aɖe ate ŋu anye afɔ gbãtɔ si wòhiã be nàɖe ado go le agba kpekpe ma te.

Aɖaŋu siwo hawòtiwo ɖo

"Ƒo asa na teƒe alo nɔnɔme siwo me woate ŋu awɔ anyra le ŋuwò bɔbɔe.

Ðo ŋkui be kuxiwo le anyrawɔlawo ŋutɔ hã ŋu.

Ne ède dzesi esia la, woƒe nyawo magave wò tututu o. "​ Antonio.

"Ka ɖe ɖokuiwò dzi.

Dzi nenɔ ƒowò nàgblɔ wò susuwo.

Anyrawɔla geɖewo ana ta ne wokpɔe be yewomete ŋu le dziwò kpem o alo mèle vɔvɔ̃m o. "​ Jessica.

Nya si nufiala aɖe gblɔ

"Kuxi gã aɖee anyrawɔwɔ le ame ŋu nye.

Le suku si me mefiaa nu le la, kɔ bia dzo le sukuviwo dome ne mele nu fiam, xɔ ẽtɔviwo gɔ̃ hã daa kɔ!

Anyrawɔwɔ dzɔa dzi na ame aɖewo elabena enana wosena le wo ɖokuiwo me be yewoxɔ ŋkɔ eye yewoɖo asi ame sia ame dzi.

"Zi geɖe la, ame siwo ŋu wole anyra wɔm le la mekɔa nu le nyaa dzi o elabena wovɔ̃na be anyrawɔlaa ava tu nu kpli yewo loo alo yewo tɔwo abu yewo be yewonye sakplitɔwo.

Wovɔ̃na hã be womawɔ naneke tso nyaa ŋu be anyrawɔla nadzudzɔ o.

Ke hã made dzi ƒo na ame sia ame si ŋu wole anyra wɔm le la be wòakɔ nu le edzi.

Esiae nye nu nyuitɔ, eye ate ŋu awɔe hã be amea magawɔ nu sia ɖe ame bubuwo hã ŋu o. "​ Jenilee , ame si nye sukunufiala tsã le United States.

Dodokpɔ

Nyateƒee alo aʋatsoe

Anyrawɔwɔ li tso keke blema ke.

Fewuɖuɖu le ame ŋu dzro ko anyrawɔwɔ nye.

Mɔ nyuitɔ si dzi nàto ana anyrawɔlaa nadzudzɔe nye be wò hã nàkɔe kpee nɛ.

Ne wowɔ anyra le ŋuwò la, wò ŋutɔ gbɔwòe wòtso.

Ame siwo ŋu wowɔ anyra le la dometɔ aɖewo hã va zua anyrawɔlawo.

Ne wole anyra wɔm le ame aɖe ŋu nèkpɔ la, nyuitɔae nye be nàɖe kɔ ɖa le eŋu.

Zi geɖe la, anyrawɔlawo vɔ̃na togbɔ be wonɔa adegbe ƒom hã.

Anyrawɔlawo ate ŋu atrɔ.

ŊUÐOÐOAWO

Nyateƒee.

Le kpɔɖeŋu me Biblia ƒo nu tso Nefilimwo ŋu​ ame siawo ƒe ŋkɔa gɔmee nye "Ameƒuanyilawo. "​ 1 Mose 6:4, NW .

Aʋatsoe.

Woate ŋu awɔ anyra le ame ŋu wòaku.

Nublanuitɔe la, ame siwo ŋu wowɔ anyra le kutɔkutɔe la dometɔ aɖewo wu wo ɖokuiwo.

Zi geɖe la, ŋusẽ nɔa anyrawɔlawo ŋu wu ame siwo ŋu wowɔa anyraa le, si wɔnɛ be ne èke atse pɛ be yeawɔ nane la ɖeko woagatu nu kpli ɖe edzi.

Mesɔ be wòawɔ anyra le ame aɖeke ŋu o!

Fɔbubua katã le anyrawɔlaa dzi.

Nublanuitɔe la, ame siwo ŋu wowɔ anyra le la dometɔ aɖewo ɖea woƒe dzikua ɖe ame bubuwo ŋu henɔa anyra wɔm ɖe wo ŋu.

Ame aɖeke mate ŋu akpɔ anyrawɔwɔ le ame ŋu teƒe agblɔ be meka ye o.

Ne èkpɔ wole anyra wɔm le ame aɖe ŋu gake megblɔ nya aɖeke o la, ekema ède edzi na amea be negayi eƒe nuwɔna dzi le esi nàwɔ tɔwò si nua be amea nadzudzɔ nu ma wɔwɔ teƒe.

Togbɔ be dzi nɔa anyrawɔla aɖewo ƒo ŋutɔ hã la, wo dometɔ geɖe vɔ̃na eye wodina be yewoado dzivee na amewo be yewoƒe dzi nadze eme.

Ne wokpe ɖe anyrawɔlawo ŋu la, woate ŋu atrɔ woƒe tamebubu kple nɔnɔme siaa.​ Efesotɔwo 4:23, 24.

Nu Kae Mawɔ Be Madzudzɔ Blanuiléle?

"Ne ame bubuwo le nɔnɔme sesẽwo me tom la, mekpena ɖe wo ŋu hedea dzi ƒo na wo.

Gake ame ʋɛ aɖewoe koe nya be ne meyi aƒe me la, menɔa xɔ me hefaa avi. "​ ⁠Kellie.

"Ne melé blanui la, meɖea ɖokuinye ɖe aga.

Ne wokpem na wɔna aɖe la, medoa taflatsɛ.

Metea ŋu ɣlaa nye blanuilélea ale gbegbe be ƒonyemetɔwo menyana kura be melé blanui o.

Wosusuna be meli nyuie. "​ ⁠Rick.

Ðe wò hã nèsena le ɖokuiwò me abe Kellie alo Rick enea?

Ne alea wòle le gowòme la, mègatsi dzi nàƒo nya ta be nane le gbegblẽm le ye ŋu o.

Nya lae nye be, ame sia ame léa blanui tso ɣeyiɣi yi ɣeyiɣi.

Nuteƒewɔla siwo ŋu woƒo nu tsoe le Biblia me gɔ̃ hã lé blanui. 1 Samuel 1:6-8; Psalmo 35:14.

Le nɔnɔme aɖewo me la, ɖewohĩ ànya nu si tae yelé blanui ɖo, gake le nɔnɔme bubuwo me la anɔ eme be mànya o.

Anna si xɔ ƒe 19 gblɔ be: "Menye nya sesẽ koe dzɔna ɖe ame dzi hafi woléa blanui o.

Blanuiléle ate ŋu ava le nɔnɔme ɖe sia ɖe me, ne mèle kuxi aɖeke me tom o gɔ̃ hã.

Màse egɔme o, gake edzɔna! "

Nu ka kee na nèlé blanui o, nu kae nàte ŋu awɔ, ne edze abe mènya nu si gbɔ wòtso gɔ̃ hã o ene?

Te mɔnu siwo gbɔna la kpɔ:

Ƒo nu tso eŋu.

Esi Hiob ɖo nɔnɔme sesẽwo me la, egblɔ be: "Maƒo nu le nye luʋɔ ƒe vevesesewo me. " Hiob 10:1.

Kellie: Gbɔdzɔe si mekpɔna ne meƒo nu tso eŋu na ame bubu la mele gbɔgblɔ me o.

Mlɔeba la, mesena le ɖokuinye me be ame aɖe nya nu si me tom mele.

Le kpɔɖeŋunyagbɔgblɔ nu la, woate ŋu aɖiɖi ka nam ahahem do goe le blanuiléle ƒe ʋe globo ma me!

Ŋlɔ nu tso eŋu.

Ne blanuiléle na mɔkpɔkpɔ bu ɖe wò le agbe me la, anyo be nàŋlɔ nu siwo va susu me na wò la ɖe pepa dzi.

David ŋlɔ nu tso ale si wòlé blanui vevie la ŋu le psalmo siwo gbɔgbɔ ʋãe wòŋlɔ la me.

(Psalmo 6:7) Ne èŋlɔ ale si nèsena le ɖokuiwò me da ɖi la, akpe ɖe ŋuwò nàlé "nunya vavã kple tamebubu me ɖe asi sesĩe. " Lododowo 3:21.

Heather: Nye seselelãmewo ŋɔŋlɔ ɖi nana be megbugbɔ ɖoa nu siwo blanuiléle tsɔ do agba ɖe susu me nam la ɖe ɖoɖo nu.

Ne àte ŋu aŋlɔ wò seselelãmewo ɖi ahagbugbɔ wo aɖo ɖe ɖoɖo nu le susu me la, ke blanuilélea makpe dziwò fũu o.

Biblia gblɔ be ne èdo gbe ɖa tso nu siwo le fu ɖem na wò ŋu la, ‘Mawu ƒe ŋutifafa, si ƒoa susu ɖe sia ɖe ta la, adzɔ wò dzi kple wò tamesusuwo ŋu.’ Filipitɔwo 4:6, 7.

Esther: Menɔ agbagba dzem be manya nu si tae meléa blanui vevie ɖo la, gake nyemete ŋui o.

Mebia Yehowa be wòakpe ɖe ŋunye manɔ dzidzɔ kpɔm.

Ne naneke medzɔ o ko melé blanui la, etena ɖe dzinye vevie.

Mlɔeba la, meva ɖu blanuiléle sia dzi.

Mègabu vi si gbedodoɖa ɖena la nu tsɛ kura o!

Kpekpeɖeŋu si woana wò kple ale si nàdo vevie nu la ate ŋu ana nàvo tso ale si nèléa blanuiléle vevie la si me

Aɖaŋuɖoɖo: Srɔ̃ ale si nàdo gbe ɖa na Yehowa to ŋugbledede le Psalmo 139:23, 24 me nyawo ŋu me.

Gblɔ wò dzimenyawo nɛ eye nàbiae be wòakpe ɖe ŋuwò nàde dzesi nu si nana nèléa blanui.

Tsɔ kpe ɖe eŋu la, nu xɔasiwo le Mawu ƒe Nya, Biblia me siwo akpe ɖe ŋuwò.

Ne èna nya tuameɖo siwo le Biblia me la xɔ susu me na wò la, akpɔ ŋusẽ nyui ɖe wò seselelãme dzi. Psalmo 1:1-3.

Ne blanuilélea xɔ zikpui ɖe gbɔwò

Aƒetɔvi aɖe si woyɔ be Ryan gblɔ be: "Mesena le ɖokuinye me be anyo nam be mayi edzi anɔ anyimlɔƒe wu be mafɔ le aba dzi agadze ŋgɔ ŋkeke manyataleŋu bubu. "

Blanuiléle si gbɔ ɖɔktawo ko ate ŋu akpɔ ye nɔ fu ɖem na Ryan, eye menye eya ɖeka koe le nɔnɔme sia me o.

Numekukuwo ɖee fia be blanuiléle si nu sẽ alo esi nu mesẽ o ɖea fu na sɔhɛ ɖeka le ene ɖe sia ɖe me hafi wòva zua ame tsitsi.

Aleke nàwɔ anya be blanuiléledɔ lém ye le?

Dzesi siwo nàkpɔ la dometɔ aɖewoe nye ne wò seselelãme alo nuwɔna trɔna zi ɖeka kpata, èɖea ɖokuiwò ɖe aga, ne nuwɔna ɖe sia ɖe kloe megale fu tsɔm le lã me na wò o, nu meganya le ɖuɖum na wò alo mègate ŋu le alɔ̃ dɔm o, èsena le ɖokuiwò me be yemele ɖeke me o alo èbua fɔ ɖokuiwò madzemadzee.

Nyateƒee, seselelãme siawo dometɔ ɖeka alo esi wu nenema ɖe fu na mía dometɔ ɖe sia ɖe kloe kpɔ.

Gake ne seselelãme sia nu gbe tsotso kwasiɖa geɖe la, ɖe manyo be nàƒo nu tso eŋu na dziwòlawo be woakplɔ wò ayi kɔdzi ne woado wò kpɔ oa?

Ðɔktawo ate ŋu ade dzesii nenye blanuiléledɔ lém nèle.

Ne blanuiléledɔ lém nèle la, mehiã be ŋu nakpe wò o.

Eɖanye blanuilélee na nèle sesem le ɖokuiwò me nenema alo nu bubu aɖee o, ɖo ŋku nya fakɔname siwo le Psalmo 34:19 la dzi.

Afi ma gblɔ be: "Yehowa tsɔ ɖe ame siwo ƒe dzi gbã gudugudu la gbɔ, eye wòxɔna na ame siwo ƒe gbɔgbɔ woƒo ƒu anyi. "

Aleke Mawɔ Aɖu Nye Dziku Dzi?

Dodokpɔ

Nu si ta wòle vevie

Ðe nèdoa dziku kabakaba?

kura o

ɣeaɖewoɣi

gbe sia gbe

enu mesẽna tututu o

enu sẽna vie

enu sẽna ŋutɔ

Ame ka ŋue nèdoa dziku ɖo?

dzinyela

nɔvinye

xɔ̃nye

Ne èkpɔe be ehiã be nàɖu wò dziku dzi la, nyati sia akpe ɖe ŋuwò.

Gbã la, kpɔ susu siwo tae wòle be nàlé ɖokuiwo kpoo ne wodo dziku na wò ɖa.

Wò lãmesẽ.

Lododowo 14:30 gblɔ be: "Dzi fatu naa agbe ametia. "

Agbalẽ aɖe gblɔ be: "Dzikudodo ate ŋu ana ame nakpɔ dzi kple ʋuka me dɔwo. " Journal of Medicine and Life.

Xɔ̃wòwo.

Biblia gblɔ be: "Mègade ha kple dɔmedzoetɔ o, eye mègado ka kple dzikutɔ o. "

(Lododowo 22:24) Eya ta ne èdoa dziku kabakaba la, megawɔ nuku na wò ne amewo melɔ̃na dea ha kple wò o.

Ðetugbui aɖe si ŋkɔe nye Jasmine gblɔ be: "Ne mèɖua wò dziku dzi o la, xɔlɔ̃ nyuiwo manɔ asiwò o. "

Ale si wonya wòe.

Ethan si xɔ ƒe 17 gblɔ be: "Ne èdoa dziku kabakaba la, amewo ava nyae na wò eye woanɔ buwòm dzikumee. "

Bia ɖokuiwò be, ‘Aleke medi be amewo nabum ŋutifafame loo alo ame si dudua eƒe dziku kɔna ɖi bababa?’

Biblia gblɔ be: "Ame si medoa dziku kabakaba o la, nugɔmesese bɔ ɖe esi, ke ame si megbɔa dzi ɖi o la ɖea eƒe bometsitsi fiana. " Lododowo 14:29.

Ŋutsuvi aɖe si do dziku la ƒe xɔlɔ̃wo he ɖa le eŋu

Ame aɖeke medina be yeade ha kple ame si ɖea eƒe dziku ƒona ɖi bababa o

Kpɔ mawunyakpukpui siawo kple nya siwo amewo gblɔ la ɖa eye nàbia nya siwo le afi sia la ɖokuiwò.

Lododowo 29:22: "Dɔmedzoetɔ hea dzre vɛ; eye dzikutɔ daa vo geɖe. "

"Esi menye sɔhɛ dzaa la, esesẽna nam ŋutɔ be maɖu nye dziku dzi.

Kuxi sia ke le fofonye ƒe ƒometɔwo hã ŋu.

Míeyɔnɛ be ƒomenu.

Esesẽna na mí ŋutɔ be míaɖu míaƒe dziku dzi! "​ Kerri.

Ðe medoa dziku veviea?

Ne evivia nunye ne wokafum ɖe nye nɔnɔme nyuiwo ta ɖe, ɖe wòanyo be maɖe ɖokuinye nu be nye nɔnɔme gbegblẽwo ya la ƒomenue wonye nama?

Lododowo 15:1: "Nyaŋuɖoɖo fafɛ tsia dziku nu, ke gbedaɖeamegbɔ nana dɔmedzoe flana. "

"Nu vevitɔe nye be nàsrɔ̃ ale si nàɖu ɖokuiwò dzi.

Ne ètu nɔnɔme fatuwo ɖo eye wò susu nɔa nu nyuiwo ŋu la, masesẽ na wò be nàɖu dzikudodo dzi o. "​ Daryl.

Ne medo dziku la, nu ka tae wòle vevie be malé ŋku ɖe afɔ gbãtɔ si maɖe ŋu?

Lododowo 26:20: "Ne nake meli o la, dzo tsina. "

"Ne meɖo nya ŋu nyuie la, enana ame kemɛa ƒe dzi fana eye míetea ŋu ɖoa dze le dziɖeɖi me. "​ Jasmine.

Aleke nye nuƒoƒo alo nye nuwɔna ate ŋu ana dziku nafla?

Lododowo 22:3: "Aɖaŋudzela kpɔa afɔku gbɔna eye wòɣlaa eɖokui, ke ame makpɔnuteƒe yina ɖadea ta eme, eye wòkpɔa emetsonua. "

"Ɣeaɖewoɣi la, ɖeko medzona le teƒea eye menaa ɣeyiɣi ɖokuinye be mabu nu si dzɔa ŋu ale be mate ŋu akpɔ nyaa gbɔ nyuie. "​ Gary.

Ɣekaɣie wòanyo be nàdzo ne ame aɖe na wò dzi ho, evɔ mana wòadze be èdo lãtɔ amea o?

Yakobo 3:2: "Mí katã míedaa vo zi geɖe. "

"Ele be míase veve ɖe vo siwo míeda ta eye ele be míasrɔ̃ nu tso wo me hã.

Ele be míaɖɔ vo siwo míeda la ɖo kaba eye míaɖoe be míawɔ nu si nyo wu ɣebubuɣi. "​ Kerri.

Aɖaŋuɖoɖo: Ðo taɖodzinu na ɖokuiwò.

Ðoe kplikpaa be yeaɖu ye ɖokui dzi hena ɣeyiɣi aɖe ɖewohĩ hena ɣleti ɖeka.

Nɔ ale si nuwo le yiyim la ŋlɔm ɖi eye nàde dzesi wò ŋgɔyiyiwo.

Alyssa

"Tsã la, mesusuna be ame siwo ɖea asi le nya ŋu eye womedoa dziku o la nye gbɔdzɔgbɔdzɔtɔwo; fifia mekpɔe dze sii be ɖokuibɔbɔlawoe wonye. Ðokuibɔbɔ nye nɔnɔme vevitɔ siwo wòle be míatu ɖo la dometɔ ɖeka.

Menɔa bɔbɔe be ame naɖu eɖokui dzi be yemado dziku o, gake viɖe geɖe le ewɔwɔ me! "​ Alyssa.

Erik

"Ne megbɔ yi eme ʋĩi la, ekpena ɖe ŋunye mebua nuwo ŋu hafi ɖea afɔ ale be nyemawɔ naneke si ava vem emegbe o.

Dzikudodo mekplɔa ame yia afi aɖeke o.

Ðeko wògblẽa nyaa ɖe edzi. "​ Erik.

Ðe Xexea Dzɔ Le Eɖokui Sia?​ Akpa 1: Nu Ka Tae Wòle Be Nàxɔ Mawu Dzi Ase?

Ðe wowɔ xexea alo eya ŋutɔ koe dzɔ le eɖokui sia?

Nu ka tae mexɔ Mawu dzi se?

Ale si maɖe nye dzixɔsea me

Èxɔe se be Mawue wɔ nuwo katã?

Ne èxɔe se la, ke menye wò ɖeka koe o, sɔhɛ (kple ame tsitsi) gbogbo aɖewo hã xɔe se nenema.

Gake ame bubuwo ya be ɖeko nu gbagbewo kple xexea dzɔ le wo ɖokui si, menye "Ŋusẽkatãtɔ " aɖekee na wodzɔ o.

Ame siwo xɔe se be ɖe wowɔ nuwo kple ame siwo gblɔna be ɖe nuwo dzɔ le wo ɖokuiwo si la siaa tea tɔ ɖe woƒe susuwo dzi evɔ wometea ŋu ɖoa kpe woƒe nyawo dzi o.

Ame aɖewo xɔe se be ɖe wowɔ xexea kple emenuwo, elabe nenemae wofia wo le tsɔtsi.

Ame geɖewo hã xɔe se be ɖeko xexea kple emenuwo dzɔ le wo ɖokui si elabe nenemae wofia wo le suku.

Nyati vovovo siawo akpe ɖe ŋuwò nàgaxɔe se geɖe wu be Mawue wɔ xexea kple nu gbagbewo eye àsu te nyuie aɖe wò dzixɔsea me na amewo.

Gake gbã la, ehiã be nàbia nya bɔbɔe sia ɖokuiwò:

Nu ka tae biabia sia le vevie?

Elabe Biblia de dzi ƒo na wò be nàzã wò "tamebubuŋutete. "

(Romatɔwo 12:1) Esia fia be wò mawudzixɔse manɔ te ɖe

seselelãme dzro ko dzi o (Efia be menye esi nèse le ɖokuiwò me be ele be ŋusẽtɔ aɖe nanɔ anyi ta koe nèxɔ Mawu dzi se ɖo o)

ame bubuwo ƒe susu dzi o (Menye esi nutoa me tɔwo nye mawusubɔlawo tae wò hã nàgblɔ be yexɔ Mawu dzi se o)

ŋusẽkpɔɖeamedzi dzi o (Efia be menye esi dziwòlawo fia wò be ele be nàxɔ Mawu dzi se alo susu mawo tɔgbi aɖe ko tae o)

Ke boŋ ele be wò ŋutɔ nàka ɖe edzi be Mawu li eye ele be nu siwo tae nèxɔe se nenema ƒe kpeɖodziwo nanɔ asiwò.

Ke nu kae na nèka ɖe edzi be Mawu li?

Dɔwɔgbalẽvi si nye "Nu Ka Tae Mexɔ Mawu Dzi Se? " akpe ɖe ŋuwò kakaɖedzi ma nasu asiwò.

Anyo hã be nàkpɔ ale si sɔhɛ bubuwo ɖo nyabiase sia ŋui.

"Ne mele sukuxɔ me le to ɖom nufiala wòle ale si míaƒe ametia wɔa dɔe me ɖem la, ɖeko megakana ɖe edzi bliboe be Mawu li.

Míaƒe ŋutinu ɖe sia ɖe, nyaŋuitɔ kekeake gɔ̃ hã, wɔa dɔ aɖe. Zi geɖe la, míenyana gɔ̃ hã be wole dɔ wɔm o.

Nyateƒee, míaƒe ametia gɔme sese ɖu ta! "​ Teresa.

"Ne mekpɔ xɔ kɔkɔ, meli alo ʋu aɖe la, mebiaa ɖokuinye be, ‘Ame kae wɔe?’

Le kpɔɖeŋu me, ehiã be aɖaŋu nanɔ tagbɔ na ame hafi wòate ŋu awɔ ʋu, elabe ele be ʋuŋutinu suesue geɖeawo nawɔ dɔ pɛpɛpɛ hafi ʋu blibo la nawɔ dɔ nyuie.

Nenye be ʋu mate ŋu adzɔ le eɖokui si o ele be ame aɖe kokoko nawɔe la, ke ele be ame aɖe nawɔ mí amegbetɔwo hã. "​ Richard.

"Ne ède dzesii be ehiãna be amegbetɔ tagbɔɖaɖɛtɔwo kekeake gɔ̃ hã nasrɔ̃ nu tso xexemenuwo ŋu ƒe agbogbo aɖewo hafi wotea ŋu esea eƒe akpa suetɔ kekeake gɔ̃ hã gɔme la, ke susu aɖeke manɔ eme be woagblɔ be menye nunyala aɖekee wɔ xexe sia o! "​ Karen.

"Zi ale si meyi edzi le dzɔdzɔmeŋutinunya srɔ̃m la, zi nenemae mekpɔnɛ be kpeɖodzi aɖeke mele nufiafia si nye be ɖeko xexea kple emenuwo dzɔ le wo ɖokui si la ŋu o.

Le kpɔɖeŋu me, mede ŋugble tso ale si xexemenuwo le ɖoɖo nu pɛpɛpɛ, ale si amegbetɔwo le etɔxɛe, ale si mí amegbetɔwo míedina be míanya afi si míetso kple afi si míeɖo tae la ŋu.

Nɔnɔmetɔtrɔfialawo dzea agbagba be yewoazã nu siwo do ƒome kple lãwo atsɔ aɖe nya siawo mee, gake wometea ŋu ɖea nu si tae amegbetɔwo ya le etɔxɛe la me o.

Le gonyeme la, ebia be xɔse ŋkuagbã geɖe nanɔ ame si hafi wòaxɔe se be nuwo ŋutɔ koe dzɔ le wo ɖokuiwo si, wu be ame naxɔe se be Wɔla aɖe li. "​ Anthony.

Ke ne wò sukuxɔmeviwo koa wò be èxɔ nane si mekpɔna o dzi se ya ɖe?

Alo be dzɔdzɔmeŋutinunyalawo "ɖo kpe " edzi be ɖeko nuwo dzɔ le wo ɖokui si ya ɖe?

Gbã la, ka ɖe nu si dzi nèxɔ se la dzi.

Vɔvɔ̃ megaɖo wò o eye ŋu hã megakpe wò o.

(Romatɔwo 1:16) Ðo ŋku edzi be:

Menye wò ɖeka koe xɔ Mawu dzi se o; ame geɖewo xɔ edzi se.

Ame siawo dometɔ aɖewo gɔ̃ hã nye nunyala gãwo.

Le kpɔɖeŋu me, dzɔdzɔmeŋutinunyala aɖewo gɔ̃ hã xɔe se be Mawu li.

Ɣeaɖewoɣi la, ne amewo gblɔ be yewomexɔ Mawu dzi se o la, nu si wowɔnae nye be yewomesea Mawu ƒe nuwɔnawo gɔme o.

Le esi woaɖo kpe woƒe nyawo dzi teƒe la, nyawo ko wonɔa biabiam. Wotea ŋu biana be, "Ne Mawu li ŋutɔŋutɔ la, ke nu ka tae wòɖe mɔ fukpekpe li? "

Le nyateƒe me la, wotrɔ nya aɖe si hiã tamebubu wɔ seselelãmenyae.

"Gbɔgbɔmenuwo hiã " amegbetɔwo.

(Mateo 5:3) Esia lɔ Mawu dzi xɔxɔ se ɖe eme.

Eya ta ne ame aɖe gblɔ be Mawu meli o la, eya dzie agba le be wòaɖe nu si tae wòƒo nya ta nenema ɖo la me, ke menye wò agbae o.​ Romatɔwo 1:18-20.

Esɔ le goawo katã me be míaxɔ Mawu dzi se.

Esia wɔ ɖeka kple nyateƒenya aɖe si dzi woɖo kpee, si nye be nu gbagbe mate ŋu adzɔ le eɖokui si o.

Kpeɖodzi aɖeke meli be nu gbagbe ate ŋu adzɔ le eɖokui si tso nu si me agbe mele o me o.

Ekema nya kae nàte ŋu agblɔ ne ame aɖe tsɔ nya ɖe ŋuwò be mesɔ be nàxɔ Mawu dzi ase o?

Kpɔ nu siwo nàte ŋu awɔ dometɔ ʋɛ aɖewo ɖa.

Ne ame aɖe gblɔ be: "Ame manyagbalẽwo koe xɔa Mawu dzi se. "

Àte ŋu aɖo eŋu nɛ be: "Èda asi ɖe susu totro ma dzi ŋutɔŋutɔa?

Nye ya nyemeda asi ɖe edzi o.

Le nyateƒe me la, esi wobia gbe nufialagã 1,600 siwo tso yunivɛsiti xɔŋkɔ vovovowo me la, ne woma wo me ɖe akpa etɔ̃ la, akpa ɖeka gblɔ be yewomenye mawudzimaxɔselawo loo alo ame siwo bunɛ be womate ŋu anya ne Mawu li o.

Àyɔ nufialagã mawo be wonye ame manyanuwo le esi woxɔ Mawu dzi se ta? "

Ne ame aɖe gblɔ be: "Ne Mawu li la, ke nu ka tae fukpekpe li alea gbegbe? "

Àte ŋu aɖo eŋu nɛ be: "Ewɔ nam be èdi be yeagblɔ be yemesea Mawu ƒe nuwɔnawo gɔme o​ alo le go sia me la, ewɔ na wò abe mele naneke wɔm tso nɔnɔmeawo ŋu o ene.

Alo menye nenemae oa?

[Ðe mɔ wòaɖo eŋu.]

Meva ke ɖe nu si tae fukpekpewo li alea gbegbe ɖo la ƒe ŋuɖoɖo fakɔnamewo ŋu.

Gake ehiã be nàdzro Biblia ƒe nufiafia geɖewo me hafi nàte ŋu ase nya sia gɔme.

Àdzɔ dzi na wò be yeasrɔ̃ nu geɖe wua? "

Ðe Xexea Dzɔ Le Eɖokui Sia?

Akpa 2: Nu Ka Tae Mele Be Nàxɔ Nɔnɔmetɔtrɔ Ƒe Nufiafia Dzi Ase O?

Alex tɔtɔ kura.

Exɔ Mawu dzi se tso gbe aɖe gbe ke eye wòxɔe se hã be ɖe wowɔ xexea.

Gake egbea woƒe nugbagbeŋutinunyafiala gblɔe gbeteɖedzitɔe be dzɔdzɔmeŋutinunya vavã dzie wotu nu gbagbewo ƒe nɔnɔmetɔtrɔ ƒe nufiafia ɖo.

Alex medi be woabu ye bometsilae o.

Egblɔ na eɖokui be: ‘Ne dzɔdzɔmeŋutinunyalawo ɖo kpe nɔnɔmetɔtrɔ ƒe nufiafia dzia, ame kae menye atɔ gbe wo?’

Èse le ɖokuiwò me alea kpɔa?

Ðewohĩ èxɔ nya si Biblia gblɔ be "le gɔmedzedzea me Mawu wɔ dziƒo kple anyigba " la dzi se le wò agbe me katã.

(1 Mose 1:1) Gake nyitsɔ laa la, amewo va le agbagba dzem be yewoana nàxɔe ase be nyakpakpae nya siwo wogblɔna be ɖe wowɔ xexea la nye eye be nɔnɔmetɔtrɔ ƒe nufiafia boŋue nye nyateƒea.

Ðe wòle be nàxɔ wo dzi asea?

Nu ka tae mele be nàxɔ nɔnɔmetɔtrɔ ƒe nufiafia dzi ase o?

Susu eve siwo tae mele be nàxɔ nɔnɔmetɔtrɔ ƒe nufiafia dzi ase o

Bu nyabiase siawo ŋu kpɔ

Dzɔdzɔmeŋutinunyalawo ƒe susuwo to vovo le ale si nu gbagbewo wɔ trɔ la ŋu.

Togbɔ be dzɔdzɔmeŋutinunyalawo ku me geɖe tso nu gbagbewo ƒe nɔnɔmetɔtrɔ ŋu hã la, woƒe susu mewɔ ɖeka o.

Bu nya sia ŋu: Ne dzɔdzɔmeŋutinunyala siwo wòle be woaɖu tu na nya siwo ku ɖe nɔnɔmetɔtrɔ ƒe nufiafia ŋu ŋutɔ hã mete ŋu le ta kpɔm na nya sia o la, ɖe wòanye nu gbegblẽ ne mèxɔ woƒe nufiafia ma dzi se oa?​ Psalmo 10:4.

Nu si dzi nèxɔ se le vevie.

Ŋutsuvi si ŋkɔe nye Zachary gblɔ be: "Ne ɖeko nu gbagbewo dzɔ le wo ɖokuiwo si la, ke viɖe aɖeke mele míaƒe agbe kple xexea blibo la katã ŋu o. "

Susu le eƒe nyaa me.

Nya lae nye be nenye be ɖeko nuwo dzɔ le wo ɖokui si la, ke efia be tameɖoɖo gobi aɖeke mele míaƒe agbe ŋu.

(1 Korintotɔwo 15:32) Evɔ nenye nyateƒe be ɖe wowɔ xexea kple emenuwo la, míate ŋu akpɔ ŋuɖoɖo fakɔnamewo na nyabiase siwo ku ɖe tameɖoɖo si le agbe ŋu kple ale si etsɔme anɔ ŋu.​ Yeremiya 29:11.

Bu nya sia ŋu: Vi kae nyateƒe si ku ɖe nɔnɔmetɔtrɔ ƒe nufiafia kple xexemewɔwɔ ŋu nyanya aɖe na wò?​ Hebritɔwo 11:1.

NYA SI AMEWO GBLƆNA: ‘Nu siwo katã le xexea me la dzɔ tso nane si wò kpoyi le vo me la gbɔ.’

Ame kae na nua wò alo nu kae na wòwò?

Eka mee susu le wu, be woaxɔe se be nu siwo katã le xexea me metso naneke gbɔ o loo alo be woaxɔe se be nane alo ame aɖe gbɔe nu siwo katã le xexea me tso?

NYA SI AMEWO GBLƆNA: ‘Lãwoe nɔ tɔtrɔm ʋuu va zu amegbetɔwo.’

Nenye lãwo, abe kesewo ene mee amegbetɔwo dzɔ tso ɖe, ke nu ka tae amegbetɔwo nya nu sãsãsã wu kesewo?

Nu ka tae nu gbagbe "kpokploetɔ " kekeake gɔ̃ hã ƒe wɔwɔme de ŋgɔ ŋutɔ?

NYA SI AMEWO GBLƆNA: ‘Kpeɖodziwo li be ɖeko nu gbagbewo dzɔ le wo ɖokuiwo si.’

Ðe ame si gblɔ nya sia ŋutɔ ku nu me hekpɔ kpeɖodziwoa?

Ðe ame gbogbo mawo xɔ nɔnɔmetɔtrɔ ƒe nufiafia dzi se le esi wogblɔ na wo be nunyalawo katã hã xɔ edzi se ta?

Gwen

"Tsɔe be ame aɖe gblɔ na wò be nane wò le agbalẽtaƒe aɖe eye nuŋlɔtsiwo hlẽ ɖe gliwo kple xɔdzisasrãwo ŋu hezu nyagɔmeɖegbalẽ blibo.

Àxɔe asea?

Ke ɖe masesẽ ŋutɔ be woaxɔe se be nane si wò le vo me gbɔe xexe sia si le ɖoɖo nu la dzɔ tso oa? "

Jessica

"Nɔnɔme siwo le amegbetɔwo si de ŋgɔ sãsãsã wu esi wohiã na agbenɔnɔ dzaa ko.

Le nyateƒe me la, míekpɔa dɔnɔwo gbɔ eye míekpena ɖe ame siwo dzi nu mede o la ŋu.

Nu ka tae míawɔ esia nenye be nɔnɔmetɔtrɔ ƒe nufiafia si nye ‘ŋusẽtɔe tsia agbe’ la nye nyateƒe? "

Julia

"Ne èle tsa ɖim le ave me eye nèva ke ɖe atixɔe nyakpɔ aɖe ŋu la, ɖe nàgblɔ be: ‘Nu kae nya kpɔ ale!

Atilɔwo ge le wo ɖokuiwo si va dze afi si sɔ pɛpɛpɛ hezu xɔ sia!’

Gbeɖe!

Susu manɔ eme o.

Ke nu ka tae nàxɔe se be ɖeko nu siwo katã le xexea me la dzɔ le wo ɖokuiwo si? "

Ðe Xexea Dzɔ Le Eɖokui Sia?​ Akpa 3: Nu Ka Tae Nàxɔe Ase Be Ðe Wowɔ Xexea?

"Ne èxɔe se be ɖe wowɔ xexea kple emenuwo la, amewo abu wò movitɔe, woagblɔ be èle ɖevinu wɔm, nu siwo dziwòlawo fia wò me ko nèlé ɖe asi, alo subɔsubɔhawo flu tagbɔ na wò. "​ Jeanette.

Ðe wò hã nèsena le ɖokuiwò me abe Jeanette enea?

Ne nenemae la, ke ate ŋu adzɔ be nàke ɖii be menye ɖe wowɔ xexea kple emenuwo o.

Nyateƒeae nye be ame aɖeke medina be woabu ye bometsila o.

Nu kae akpe ɖe ŋuwò?

Amenutsonyawo

De ŋugble tso wò dzixɔsewo ŋu

Nu siwo akpe ɖe ŋuwò nàdzro kpeɖodziawo me

Ne èxɔe se be ɖe wowɔ xexea la, ke ètsi tsitre ɖe dzɔdzɔmeŋutinunya ŋu.

"Nye nufiala gblɔ be ame siwo ɖɔe ale gbegbe be womate ŋu aɖe ale si xexemenuwo wɔa dɔe gɔme o lae xɔnɛ sena be ɖe wowɔ xexea kple emenuwo "​ Maria.

Nu si wòle be nànya: Ame siwo gblɔa nya mawo la menya ale si tututu nyaa le o.

Dzɔdzɔmeŋutinunyala xɔŋkɔwo abe Galileo kple Isaac Newton ene gɔ̃ hã xɔe se be Wɔla aɖe li.

Woƒe dzixɔse sia mewɔe be womegalɔ̃ dzɔdzɔmeŋutinunya o.

Nenema kee, dzɔdzɔmeŋutinunyala siwo li egbea dometɔ aɖewo lɔ̃ dzɔdzɔmeŋutinunya vevie eye wogaxɔe se hã be ɖe wowɔ xexemenuwo.

Te esia kpɔ: Ŋlɔ "Aɖe Ƒe Xɔse " (nenɔ dzesi siawo " " me) le Gbetakpɔxɔ INTERNET DZI AGBALẼDZRAÐOƑE ƒe nudinyaŋlɔƒe ne nàkpɔ dzɔdzɔmeŋutinunyala kple atikewɔla siwo xɔe se be ɖe wowɔ xexea kple emenuwo la dometɔ aɖewo.

De dzesi nu siwo kpe ɖe wo ŋu woxɔe se nenema.

Nya vevitɔ: Ne èxɔe se be ɖe wowɔ xexea kple emenuwo la, mefia be ètsi tsitre ɖe dzɔdzɔmeŋutinunya ŋu o.

Le nyateƒe me la, nusɔsrɔ̃ tso dzɔdzɔmenuwo ŋu ana nàkpɔ kpeɖodzi geɖe be ɖe wowɔ xexea kple emenuwo.​ Romatɔwo 1:​20.

Ne èxɔe se be ɖe wowɔ xexea abe ale si Biblia gblɔe ene la, ke amewo abu be mawudzixɔsela zazɛ̃nyahelae nènye.

"Ame geɖewo bua ame siwo xɔe se be ɖe wowɔ xexea be womele ɖeke me nyam o.

Wobua nya siwo le Mose Ƒe Agbalẽ Gbãtɔ me la nyakpakpawo. "​ Jasmine.

Nu si wòle be nànya: Ame geɖe mesea nya si Biblia gblɔ tso xexemewɔwɔ ŋu la gɔme o.

Le kpɔɖeŋu me, mawudzixɔsela aɖewo hã gblɔna be nyitsɔ laa koe wowɔ anyigba eye ŋkeke ade siwo wotsɔ wɔ anyigbadzinuwo la dometɔ ɖe sia ɖe nye gaƒoƒo 24.

Biblia meda asi ɖe nya siawo dometɔ aɖeke dzi o.

Ðeko 1 Mose 1:1 gblɔ be: "Le gɔmedzedzea me Mawu wɔ dziƒo kple anyigba. "

Esia metsi tsitre ɖe kpeɖodzi si ŋu dzɔdzɔmeŋutinunyalawo ke ɖo be anyigba li ƒe miliɔn akpe geɖee nye esia la ŋu o.

Nya "ŋkeke " si wozã le Mose Ƒe Agbalẽ Gbãtɔ me la ate ŋu afia ɣeyiɣi didi aɖe.

Le nyateƒe me la, woyɔ ŋkeke ade siwo katã wotsɔ wɔ anyigba kple edzinuwo be "ŋkeke " le 1 Mose 2:4, Xexe Yeye Gɔmeɖeɖe Biblia.

Nya vevitɔ: Nya si Biblia gblɔ tso xexea kple emenuwo wɔwɔ ŋu wɔ ɖeka kple kpeɖodzi siwo ŋu dzɔdzɔmeŋutinunyalawo ke ɖo.

Nyae be ne wobe nàxɔe ase be ɖe wowɔ xexea la, menye ɖe wobe nàxɔe se tamemabumabui o.

Ke boŋ ebia be nàde ŋugble tso kpeɖodziawo ŋu.

Bu esia ŋu kpɔ:

Le xexe sia me la, ne èkpɔ aɖaŋunu aɖe ko la, ènyana be aɖaŋuwɔla aɖee wɔe.

Ne èkpɔ fotoɖemɔ̃, yameʋu alo aƒe aɖe la, èƒoa nya ta enumake be ame aɖee wɔe alo tsoe.

Ðe susu manɔ eme wu be nàƒo nya ta nenema ke ne èkpɔ amegbetɔ ƒe ŋku, xeviwo le yame alo míaƒe anyigba la oa?

Bu nya sia ŋu: Aɖaŋuwɔlawo kpɔa anyigbadzinuwo ƒe nɔnɔme tsɔ trɔa si le woƒe aɖaŋudɔwo ŋu woganyona wu eye wokpɔa mɔ be amewo nade dzesii be yewoe nye nuawo wɔlawo.

Ðe susu le eme be míalɔ̃ ɖe amegbetɔwo ƒe agbagbadzedzewo dzi evɔ míagbe dzesidede Wɔla la kple eƒe nuwɔwɔ siwo de ŋgɔ sãsãsã la?

Yameʋu kple xevi aɖe le dzodzom

Ðe susu anɔ eme be woagblɔ be ame aɖee wɔ yameʋu gake menye ame aɖekee wɔ xevi ya oa?

Àte ŋu ana ale si nèxɔe se be ɖe wowɔ xexea la me nagasẽ ɖe edzi ne èdea ŋugble le kpeɖodzi siwo dze le dzɔdzɔmenuwo me la ŋu.

Te esia kpɔ: Ŋlɔ "Ðe Wowɔea? " (nenɔ dzesi siawo " " me) le Gbetakpɔxɔ INTERNET DZI AGBALẼDZRAÐOƑE ƒe nudinyaŋlɔƒea.

Tia "Ðe Wowɔea? " ƒe nyati aɖewo tso Nyɔ! me.

Le nyati ɖe sia ɖe gome la, de dzesi nu siwo ɖe dzesi le nuwɔwɔ si ŋuti wòku ɖo la ŋu.

Aleke wòna nèka ɖe edzi be Wɔla aɖe li?

Ku nu me yi ŋgɔe: Zã agbalẽ gbadza siwo gbɔna nàtsɔ adzro kpeɖodzi siwo ɖee fia be ɖe wowɔ nuwo la me tsitotsito; wole yevugbe me.

Was Life Created? alo La vie a-t-elle été créée ?

Anyigba le afi si sɔ pɛpɛpɛ le yame ale be agbe nanya nɔ le edzi.​ Kpɔ axa 4-​10.

Nu siwo ɖee fia be ɖe wowɔ nuwo.​ Kpɔ axa 11-​17.

Nya si Biblia gblɔ tso xexemewɔwɔ ŋu le Mose Ƒe Agbalẽ Gbãtɔa me wɔ ɖeka kple dzɔdzɔmeŋutinunya.​ Kpɔ axa 24-​28.

The Origin of Life​ Five Questions Worth Asking alo Cinq questions à se poser sur l’origine de la vie

Agbe mate ŋu adzɔ tso nu siwo me agbe mele o me le eɖokui si o.​ Kpɔ axa 4-7.

Nu gbagbewo ƒe wɔwɔme de ŋgɔ ale gbegbe be womate ŋu adzɔ le wo ɖokui si o.​ Kpɔ axa 8-​12.

Dzɔdzɔmeŋutinunyala siwo li egbea mete ŋu wɔ naneke si tea ŋu xɔa nyatakaka gbogbowo abe domenyiŋusẽfianuwo ene o.​ Kpɔ axa 13-​21.

Nu gbagbewo katã medzɔ tso nu gbagbe ɖeka me o.

Lãwo ƒe ŋutinu siwo ŋu woke ɖo le tomenukuku me la, ɖo kpe edzi be lãwo ƒe hatsotso gãgãwo dzɔ le ɣeyiɣi ɖeka me, ke menye nu gbagbe sue aɖee nɔ tɔtrɔm vivivi ʋuu va zu lã gãwo o.​ Kpɔ axa 22-​29.

"Xexemenuwɔwɔwo, tso anyigbadzilãwo dzi va ke ɖe xexe gbahooa kple ɖoɖo si nu nuwo le le xexea me dzi, na meka ɖe edzi keŋ be Mawu li. "​ Thomas.

Hannah

"Esi mesrɔ̃ nu tso ale si lãwo, atiwo kple amegbetɔ ƒe ametia ƒe wɔwɔme de ŋgɔe ŋu la, ewɔ nuku nam ŋutɔ!

Meka ɖe edzi bliboe be Wɔla aɖee wɔ nu siawo katã.

Mekpɔe be ame si mebu nuwo ŋu nyuie hekpɔ kpeɖodzi le wo ŋu o koe agblɔ be, menye ɖe wowɔ xexea o, be eya ŋutɔ koe dzɔ le eɖokui si. "​ Hannah.

Talia

"Melɔ̃a Nyɔ! magazine me nyati siwo nye "Ðe Wowɔea? " xexlẽ.

Woɖoa kpe edzi nam be nufiafia si nye be ɖeko xexea dzɔ le eɖokui si la mate ŋu anye nyateƒe o.

Susu manɔ eme kura be ame nagblɔ be ɖeko kpakpaluʋuiwo kple xevi nyakpɔ siwo li la dzɔ le wo ɖokuiwo si o. "​ Talia.

Ðe Xexea Dzɔ Le Eɖokui Sia? Akpa 4: Aleke Maɖe Nu Si Tae Mexɔe Se Be Ðe Wowɔ Xexea La Me?

Èxɔe se be ɖe wowɔ xexea kple emenuwo, gake èvɔ̃na na nuƒoƒo tso wò dzixɔsewo ŋu na wò sukuhatiwo.

Ðewohĩ wogblɔ le sukugbalẽ siwo miezãna le suku la me be ɖeko nuwɔwɔwo dzɔ le wo ɖokui si eye nèvɔ̃na be wò nufialawo kple sukuhatiwo ako ye.

Aleke nàwɔ be dzi nanɔ ƒowò nàɖe nu si tae nèxɔe se be ɖe wowɔ xexea me nuwo la me na amewo?

Àte ŋui!

Dzra ɖo

Nu siwo akpe ɖe ŋuwò nàɖe wò dzixɔsewo me

Nya si hawòtiwo gblɔ

Ðewohĩ àgblɔ be: ‘Nye tagbɔ meɖa nenema gbegbe be mava yi nu me ɖe ge tso dzɔdzɔmeŋutinunya kple nɔnɔmetɔtrɔ ƒe nufiafia ŋu o.’

Nenemae Danielle se le eɖokui me ɣeaɖeɣi.

Egblɔ be: "Dzi menɔa ƒonye kura be maʋli nya kple nye nufiala kple nye sukuhatiwo o. "

Diana hã gblɔ nya ma ke, "Metɔtɔna ne wòva hiã be maɖe nu me ku ɖe dzɔdzɔmeŋutinunya ŋu. "

Ke hã, menye ale si nàɖu dzi le nya la mee le vevie o.

Eye mele be nànye tagbɔɖaɖɛtɔ le dzɔdzɔmeŋutinunya gome hafi nàte ŋu aɖe nu si tae nèxɔe se be susu le eme be woagblɔ be ɖe wowɔ xexea me nuwo la me o.

Kpekpeɖeŋu: Zã nya si me susu le si dze le Hebritɔwo 3:4 nàtsɔ aɖe nu mee. Afi ma gblɔ be: "Aƒe sia aƒe la, ame aɖee tsonɛ, gake ame si wɔ nuwo katã lae nye Mawu. "

Ðetugbui aɖe si ŋkɔe nye Carol zã Hebritɔwo 3:4 tsɔ de ŋugble kple ame aɖe ale: "Tsɔe be èle zɔzɔm le ave dodo aɖe me.

Mèkpɔ ame ƒe nuwɔna aɖeke le afi ma o.

Kaka nàkpɔ la, aɖutomeɖeti aɖee nye ema le anyigba.

Aleke nàƒo nya tae?

Ame akpa gãtɔ agblɔ be, ‘Ame aɖe va afi sia kpɔ.’

Ne aɖutomeɖeti si meɖi naneke o gɔ̃ hã te ŋu ɖo kpe edzi be amegbetɔ aɖe nɔ afi ma kpɔ la, ke ɖe xexe gbahoo sia kple emenuwo meɖo kpe edzi geɖe wu be ame aɖe si si nunya le lae wɔ wo oa! "

Ne ame aɖe gblɔ be: "Ne nyateƒee wònye be Wɔla aɖee wɔ xexea la, ke ame kae wɔ Wɔla la ŋutɔ? "

Àte ŋu aɖo eŋu be: "Mímate ŋu aƒo nya ta be Wɔlaa meli o le esi mímenya nu tso eŋu tsitotsito o ta o.

Le kpɔɖeŋu me, anɔ eme be mènya ame si wɔ wò asitelefon la o, gake ɖe maxɔe ase be ame aɖe kokokoe wɔe oa?

Nu geɖewo li míate ŋu asrɔ̃ tso Wɔlaa ŋu.

Ne èdi be yeanya la, adzɔ dzi nam be magblɔ nu si mesrɔ̃ tso eŋu la na wò. "

Biblia gblɔ na mí be "minɔ dzadzraɖoɖi ɣesiaɣi be miaʋli mɔkpɔkpɔ si le mia si la ta le ame sia ame si abia nya mi tso eŋu la ŋkume, gake mitsɔ tufafa kple bubu deto wɔ esiae. " (1 Petro 3:15) Eya ta, nu vevi eve siawo nenɔ susu me na wò​ nya si nàgblɔ kple ale si nàgblɔe.

Nya si nàgblɔ.

Lɔlɔ̃ si le asiwò na Mawu ate ŋu aʋa wò nàƒo nu tso eŋu.

Gake egbɔgblɔ na amewo be yelɔ̃ Mawu ɖeɖe dzaa mate ŋu ana woaka ɖe edzi be Mawu ye wɔ nuwo katã o.

Anyo ŋutɔ ne èzã dzɔdzɔmenuwo tsɔ wɔ kpɔɖeŋuwo na wo ale be woakpɔe be susu le eme be yewoaxɔe ase be ɖe wowɔ xexemenuwo.

Ale si nàgblɔe.

Dzi nenɔ ƒowò, gake mègado vlo amewo alo ada wo ɖe anyi o.

Woate ŋu alɔ̃ aɖo to wò numeɖeɖewo ne mèdaa woƒe dzixɔsewo ɖe anyi o eye nèlɔ̃na ɖe edzi be gome le woawo ŋutɔ si be woatso nya me le nya siawo ŋu.

"Mebui be ele vevie be míaƒo asa na vlododo amewo alo nye-koe-nyae wɔwɔ.

Maɖe vi aɖeke ne míeƒoa nu na amewo gbedaɖeamegbɔtɔe o. "​ Elaine.

Sɔhɛ nyɔnuvi aɖe le zɔzɔm le tsidzadza me

Ne míedzra ɖo ɖe míaƒe dzixɔsewo ta ʋiʋli ŋu la, ɖeko wòle abe ale si míadzra ɖo ɖe yame ƒe nɔnɔme ƒe tɔtrɔ ɖe sia ɖe ŋu ene

Sɔhɛ aɖe si ŋkɔe nye Alicia gblɔ be: "Ne míedzra ɖo o la, míedina be míazi ɖoɖoe ale be míagado ŋukpe mía ɖokui o. "

Abe ale si Alicia gblɔe ene la, dzadzraɖo le vevie hafi míate ŋu akpɔ dzidzedze.

Jenna gblɔ be, "Ne medzra ɖo ɖe kpɔɖeŋu nyui aɖe ŋu do ŋgɔ be matsɔ aɖo kpe nye nyawo dzi la, dzi nɔa ƒonye be maɖe nu me na amewo tso xexea me wɔwɔ ŋu. "

Afi kae nàte ŋu akpɔ kpɔɖeŋu siawo le?

Sɔhɛ geɖe te ŋu kpɔ dzidzedze esi wozã video kple agbalẽ siwo gbɔna:

Was Life Created? alo la vie a-t-elle été créée ?

The Origin Of Life Five Questions Worth Asking alo Cinq questions à se poser sur l’origine de la vie

The Wonders of Creation Reveal God’s Glory alo Les merveilles de la création révèlent la gloire de Dieu (video)

Nyɔ! me nyati siwo nye "Ðe Wowɔea? "

(Ŋlɔ nyagbe si nye "ɖe wowɔea " [ŋlɔe ɖe nyayɔdzesiawo me] ɖe Gbetakpɔxɔ INTERNET DZI AGBALẼDZRAÐOƑE ƒe nudinyaŋlɔƒea.)

Zã Gbetakpɔxɔ INTERNET DZI AGBALẼDZRAÐOƑE hena numekuku bubuwo.

Anyo hã be nàgbugbɔ axlẽ tanya sia si nye "Ðe Xexea Dzɔ Le Eɖokui Sia? " ƒe nyati siwo do ŋgɔ.

Akpa 1: Nu Ka Tae Wòle Be Nàxɔ Mawu Dzi Ase?

Akpa 2: Nu Ka Tae Mele Be Nàxɔ Nɔnɔmetɔtrɔ Ƒe Nufiafia Dzi Ase O?

Akpa 3: Nu Ka Tae Nàxɔe Ase Be Ðe Wowɔ Xexea?

Kpekpeɖeŋu: Tia kpɔɖeŋu siwo na wò ŋutɔ nèka ɖe edzi be ɖe wowɔ xexea kple emenuwo.

Anɔ bɔbɔe na wò be nàɖo ŋku wo dzi agblɔ kple kakaɖedzi geɖe wu.

Wò ŋutɔ nɔ ale si nàɖe wò dzixɔsewo me na amewo la wɔm le ɖokuiwò si.

Brittany

"Ne dzɔdzɔmenu aɖewoe nɔ tɔtrɔm le wo ɖokui si ʋuu va zu mí amegbetɔwo ɖe, ke nu ka tae nɔnɔme nyuiwo abe nublanuikpɔkpɔ kple lɔlɔ̃ ene le mía si?

Nɔnɔme nyui mawo nana míebua ame bubuwo ƒe nyonyo ŋu ke menye míawo ŋutɔ tɔ ɖeɖe ko o.

Susu manɔ eme be míagblɔ be ɖeko nɔnɔme nyui mawo le mía si le wo ɖokuiwo si o. "​ Brittany.

Breanna

"Esi menɔ nugbagbeŋutinunya srɔ̃m la, mesrɔ̃ nu ku ɖe míaƒe lãmenugbagbeviwo ƒe wɔwɔme kple woƒe dɔwɔwɔ ŋu.

Togbɔ be wofia nu mí le nusɔsrɔ̃ sia me be ɖeko nu gbagbewo dzɔ le wo ɖokui si hã la, nu siwo mesrɔ̃ ɣemaɣi na mekpɔe dze sii kɔtɛe be nunyala aɖee wɔ mí. "​ Breanna.

Ðe Amedzudzu Nye Nu Gbegblẽ Nenema Gbegbea?

"Mese amedzudzu ale gbegbe be megaɖea fu aɖeke nam o.

Eva ma to nam. "​ Christopher, exɔ ƒe 17.

"Esi menye ɖevi la, medzua ame ŋutɔ.

Ele bɔbɔe ŋutɔ be ame nazu amedzula, gake asiɖeɖe le nɔnɔme sia ŋu ya mele bɔbɔe o. "​ Rebecca, exɔ ƒe 19.

Aleke nèsena le ɖokuiwò me ne èse amewo le ame dzum?

Meɖea fu nam kura o, ema to nam.

Eɖea fu nam vie ya​ gake ɖeko mexɔnɛ nenema.

Eɖea fu nam ŋutɔ​ nye dzi mate ŋu alɔ̃ nu sia gbeɖe o.

Ðe nèdzua amea?

Gbeɖe

Ɣeaɖewoɣi

Ale gbegbe

Aleke nèbua nya veamewo gbɔgblɔe?

Nu tsɛ

Ŋkubiãnya

Ðe nèbua amedzudzu be enye ŋkubiãnya?

Ðewohĩ àgblɔ be: ‘Menye nenema gbegbe o.

Agbemenya sesẽwo li wu esia siwo ŋu wòle be míatsi dzi ɖo.

Gawu la, ame sia ame dzua ame!’

Nyateƒeea?

Togbɔ be ate ŋu asesẽ na wò be nàxɔe se hã la, ame geɖewo li siwo melɔ̃a amedzudzu o.

Eye wonya nanewo tso nuwɔna sia ŋu siwo ame bubuwo ya menya o.

Amedzudzu ɖea ha ame si tɔgbi nènye.

Wò nyagbɔgblɔwo ɖea ame si tututu nènye le ememe la fiana.

Eya ta ne ègblɔa nya veamewo na amewo la, aɖee fia be mètsɔa ɖeke le amewo ƒe seselelãmewo me o.

Nenema tututue nèlea?

Biblia gblɔ be: "Nu siwo doa go tso nu me la tsoa dzi la me. "​ Mateo 15:18.

Sɔhɛ aɖewo mekpɔ dzidzɔ ɖe ŋutsuvi aɖe ƒe amedzudzu ŋu kura o

Nya madzetowo gbɔgblɔ ƒoa ɖi ame ƒe susu me.

Nu ka tae nàdi be yeana nya siawo naƒo ɖi ye ŋutɔ loo alo ame bubuwo ƒe susu me?

Amedzudzu ate ŋu ana be amewo mabu susu nyui ɖe ŋuwò o.

Agbalẽ aɖe gblɔ be: "Ale si míeƒoa nui la kpɔa ŋusẽ ɖe ame siwo míadze xɔlɔ̃e, bubu si tɔgbi míaƒe ƒometɔwo kple dɔwɔhatiwo ade mía ŋu, ale si mí kple ame bubuwo dome anɔ, ale si amewo abu míaƒe nyawoe, míaƒe dɔkpɔkpɔ alo dodoɖeŋgɔ le dɔ me kple ale si ame manyamanyawo awɔ nu ɖe mía ŋui la dzi. "

(Cuss Control) Egagblɔ be: "Bia ɖokuiwò be, ɖe wòate ŋu adzɔ be ye kple amewo dome nava nɔ nyuie wu nenye be yemedzua ame o mahã. "

Biblia gblɔ be: "Miɖe . . . nya veame ɖe sia ɖe ƒomevi ɖa. "​ Efesotɔwo 4:31.

Amedzudzu mana amewo nabu wò be wò nu me bi abe ale si wò ŋutɔ nàsusui ene o.

Agbalẽnyalagã Alex Packer gblɔ le eƒe agbalẽ aɖe me be: "Ame siwo dzua ame ɣesiaɣi la ƒe nu ɖe wòtia ame. "

(How Rude!) Egblɔ kpee be nya veamewo gbɔgblɔ menana be "nunya, sidzedze, nugɔmesese kple veveseɖeamenu dzena le ame ƒe nyawo me o.

Ne wò nyawo nɔa yrɔ, wometua ame ɖo o, eye mèbua wo ŋu nyuie hafi gblɔna o la, akpɔ ŋusẽ ɖe ale si nèbua tamee dzi godoo. "

Biblia gblɔ be: "Migana nya ƒaƒã aɖeke nado tso miaƒe nu me o. "​ Efesotɔwo 4:29.

Ðo taɖodzinu.

Ðe manyo be nàtso nya me be yeadzudzɔ nya veamewo gbɔgblɔ le ɣleti ɖeka alo esi mede nenema o mea?

Àte ŋu anɔ dzesi dem ŋgɔyiyi siwo wɔm nèle ɖe agbalẽ alo ɣletigbalẽ dzi.

Gake ehiã be nàgawɔ nu bubu aɖewo hã hafi nàte ŋu alé wò nyametsotso sia me ɖe asi.

Ƒo asa na modzakaɖeɖe siwo ana be nya madzetowo nava xɔ susu me na wò.

Biblia gblɔ be: "Hadede vɔ̃wo gblẽa nɔnɔme nyuiwo. " (1 Korintotɔwo 15:33) Nya "Hadede " si wozã le afi sia lɔ hadede kple amewo ŋutɔŋutɔ kpakple modzakaɖeɖewo abe video siwo nèkpɔna, videodzifefe siwo nèƒona kple ha siwo nèsena ene hã ɖe eme.

Kenneth, si xɔ ƒe 17, gblɔ be: "Ele bɔbɔe be nànɔ ha si doa dzidzɔ na wò la sem ahanɔ edzim evɔ wò susu nàdzo ɖa le nya ƒaƒã siwo gblɔm wole le eme ya dzi kura, le esi haƒoƒoa alo ha ƒe ɖiɖime le vivim na wò ta. "

Na amewo nàkpɔe be ètsi le susu me.

Ame aɖewo gblɔa nya madzetowo, elabe wosusunɛ be ana amewo nabu yewo be yewotsi le susu me.

Gake esia wɔwɔ menana wobua wo nenema o.

Biblia gblɔ be ŋutete le ame tsitsiwo si be "woate ŋu ade vovo nyui kple vɔ̃ dome. "

(Hebritɔwo 5:14) Womegblɔa nya madzetowo kple susu be yewoƒe nu "nawɔ dɔ " ɖe amewo dzi o.

Le nyateƒe me la, ɖeko nya madzetowo gbɔgblɔ nana be nu manyomanyowo xɔa susu me na egblɔla kple ame bubuwo siaa.

Nu manyomanyowo xɔ susu me na ame geɖe le xexea me xoxo!

Agbalẽ si me nyawo míeyɔ va yi la ɖo aɖaŋu be, "Mègatsɔ tɔwòa kpee o, ke boŋ kpe asi ɖe eŋu be amewo ƒe susu me nadza.

Esia ana wò ŋutɔ nàkpɔ dzidzɔ ɖe ɖokuiwò ŋu eye ame bubuwo hã akpɔ ŋudzedze ɖe ŋuwò. "

Jared

"Nya veamewo gbɔgblɔ meƒoa nu nyui tso ame ŋu o.

Ne màte ŋu agblɔ nya ɖeka pɛ nya veamewo magblɔmagblɔe o la, ɖeko wòana ame bubuwo nakpɔe be nya nyui aɖeke mele asiwò nàgblɔ o. "​ Jared.

Jennifer

"Ame sia ame ŋutɔ ate ŋu atia nya siwo tɔgbi wòadi be woanɔ dodom le ye nu.

Ehiã be míabu nyawo ŋu nyuie hafi agblɔ togbɔ be menɔa bɔbɔe ɣesiaɣi o hã.

Amedzudzu nye nɔnɔme si ŋu woate ŋu aɖe asi le. "​ Jennifer.

Nu Ka Tae Mesia Ðokuinye?

Nu kae wòfia be woasi ame ɖokui?

Ne èwɔa nu sia la, aleke nàwɔ atasii?

Gbebiame

Biabia Siwo Ŋu Nàde Nugble Le

Mawunyakpukpui Siwo Meŋlɔ Da Ði

Nu kae ameɖokuisisi nye?

Ameɖokuisisi nye eɖoɖo koŋ atsɔ lãnuwo anɔ nu vevi wɔm ame ɖokui.

Esia nye nu vevi wɔwɔ ame ɖokui gbogbo siwo li la dometɔ ɖeka ko.

Ðewoe nye dzotsɔtsɔ amè ame ɖokui kple ameɖokuiƒoƒo.

Nyati sia ku ɖe ameɖokuisisi ŋu, gake mɔfiame siwo le eme ate ŋu akpe ɖe ame siwo wɔa nu vevi bubuwo wo ɖokuiwo hã ŋu.

Do wò sidzedze kpɔ: Nyateƒee alo aʋatsoe.

Nyɔnuviwo koe sia wo ɖokuiwo.

Nu Kae Nye "Ŋkeke Mamlɛawo " Alo "Nuwuɣi " La Ƒe Dzesi?

Ale si Biblia ɖo eŋui

Biblia gblɔ nudzɔdzɔ kple nɔnɔme siwo ade dzesi "nuɖoanyi [sia] ƒe nuwuɣi " alo ɣeyiɣi siwo ado ŋgɔ na "xexea me ƒe nuwuwu " la ɖi.

(Mateo 24:3; Eʋegbe Biblia) Biblia yɔ ɣeyiɣi sia be "ŋkeke mamlɛawo, " "nuwuwu ƒe ɣeyiɣi, " alo "nuwuɣi " la. (2 Timoteo 3:1; Daniel 8:​19; Eʋegbe Biblia) Nyagblɔɖi siwo le eme vam ku ɖe ŋkeke mamlɛawo, alo nuwuɣia, ŋu dometɔ vevi aɖewoe nye esi:

Aʋawɔwɔ dziŋɔwo.​ Mateo 24:7; Nyaɖeɖefia 6:4.

Dɔwuame.​ Mateo 24:7; Nyaɖeɖefia 6:​5, 6.

Anyigbaʋuʋu gãwo.​ Luka 21:11.

Dɔvɔ̃wo.​ Luka 21:11.

Nu vlo wɔwɔ ƒe dzidziɖedzi.​ Mateo 24:12.

Amegbetɔwo le anyigba la gblẽm.​ Nyaɖeɖefia 11:18.

Amewo ƒe nɔnɔme le gbegblẽm ɖe edzi, elabena ame geɖewo nye "ame madakpewo, ame mawɔnuteƒewo, . . . ame siwo melɔ̃na ɖe ɖoɖo aɖeke dzi o, ameŋugblẽlawo, ame siwo meɖua wo ɖokuiwo dzi o, ame wɔadãwo, ame siwo melɔ̃a nu nyui o, yomemɔfialawo, totrilawo, ame siwo doa wo ɖokuiwo ɖe dzi glodzoo. "​ 2 Timoteo 3:1-4.

Ƒomewo le gbagbãm, elabena ƒometɔ aɖewo ‘megalɔ̃a ame ƒe nya o,’ eye ɖevi geɖe ‘megaɖoa to wo dzilawo o.’​ 2 Timoteo 3:2, 3.

Ame akpa gãtɔ ƒe lɔlɔ̃ na Mawu yi to.​ Mateo 24:12.

Subɔsubɔhawo ƒe alakpanuwɔwɔwo le dzedzem gaglãa.​ Mateo 24:12.

Biblia me nyagblɔɖiwo gɔmesese ɖe edzi, esiwo ku ɖe ŋkeke mamlɛawo ŋu hã le eme.​ Daniel 12:4.

Gbeƒãɖeɖe Fiaɖuƒe ŋuti nya nyuia le xexea me godoo.​ Mateo 24:14.

Ame akpa gãtɔ metsɔ ɖeke le kpeɖodzi siwo ɖee fia be nuwuwua gogo me o, eye eɖia kokoe na wo gɔ̃ hã.​ Mateo 24:37-​39; 2 Petro 3:​3, 4.

Nyagblɔɖi siawo katã le eme vam le ɣeyiɣi ɖeka me, ke menye wo dometɔ ʋɛ aɖewo alo wo dometɔ akpa gãtɔ ko o.​ Mateo 24:33.

"Ŋkeke mamlɛawo " mee míele vavã?

Ɛ̃.

Nu siwo le dzɔdzɔm le xexea me kple Biblia ƒe ɣeyiɣikɔntabubuwo ɖee fia be ŋkeke mamlɛawo dze egɔme tso ƒe 1914 me.

Ɣemaɣi la, Mawu Fiaɖuƒea dze dziɖuɖu gɔme le dziƒo, eye tɔtrɔ siwo wòhe vɛ dometɔ ɖekae nye be wonya Satana Abosam kple gbɔgbɔ vɔ̃wo le dziƒo ɖo ɖe anyigba dzi.

(Nyaɖeɖefia 12:7-12) Ale si Satana le ŋusẽ kpɔm ɖe amegbetɔwo dzi egbea la dzena le woƒe nuwɔna kple nɔnɔme gbegblẽwo me, si wɔe be ŋkeke mamlɛawo nye ‘ɣeyiɣi sesẽ siwo me nɔnɔ sesẽ’ vavã.​ 2 Timoteo 3:1.

Susuŋutinunyala Aɖe Ƒe Xɔse

NUFIALAGÃ Rajesh Kalaria, si le Newcastle Yunivɛsiti le England la le nu srɔ̃m tso amegbetɔwo ƒe susu ŋu wu ƒe 40.

Tsãa, exɔe se be ɖe nuwo dzɔ le wo ɖokui si.

Gake eva trɔ susu emegbe.

Nyɔ! magazinea talawo bia gbee tso eƒe xɔse kpakple eƒe dɔa ŋu.

Míeɖe kuku subɔsubɔha ka mee nènɔ tsã?

Wodzi tɔnye le India, eye togbɔ be Indiatɔe danye nye hã Uganda ye wodzii le.

Hindutɔwo ƒe dzixɔsewo koŋue kpɔ ŋusẽ ɖe wo dzi.

Mí ame etɔ̃e wodzi eye nyee nye evelia.

Míenɔ Nairobi, le Kenya.

Hindutɔ geɖewo hã nɔ afi ma.

Nu kae na dzɔdzɔmeŋutinunya va dzɔ dzi na wò?

Lãwo ƒe nu dzɔa dzi nam eye zi geɖe la, nye kple xɔ̃nyewo míezɔa mɔ legbeewo ɖatsia avewo me be míakpɔ lãwo.

Dɔ si koŋ medi be mawɔe nye be manye lãwo ƒe ɖɔkta.

Gake esi medo le asinudɔsrɔ̃suku aɖe le Nairobi la, meyi London Yunivɛsiti le England, va srɔ̃ nu tso ale si dɔlékuiwo wɔna tsina ŋu.

Emegbe meva srɔ̃ nu tso amegbetɔwo ƒe ahɔhɔ̃ koŋ ŋu.

Ðe wò sukunusɔsrɔ̃wo kpɔ ŋusẽ ɖe wò dzixɔsewo dzia?

Esi menɔ nu geɖe srɔ̃m tso dzɔdzɔmeŋutinunya ŋu la, eva sesẽ nam be mayi edzi axɔ Hindutɔwo ƒe nyakpakpawo kple kɔnuwo dzi ase.

Esia ƒe ɖewoe nye lãwo kple legbawo subɔsubɔ.

Esi menye ɖevi la, ame siwo dome menɔ la xɔe se be Afrika ye nɔnɔmetɔtrɔ dze egɔme tsoe, eye wofiaa nu siawo mí le suku enuenu.

Azɔ hã, nufialawo kple yunivɛsiti nufialagãwo na mí sukuviawo míexɔe se be dzɔdzɔmeŋutinunyala gãwo katã ka ɖe edzi be ɖe nuwo dzɔ le wo ɖokui si.

Esi ɣeyiɣiawo va nɔ yiyim la, wò susu va trɔ le afi si agbe dzɔ tso ŋu.

Menɔ nu srɔ̃m tso nu gbagbewo kple woƒe wɔwɔme ŋu ƒe aɖewo va se ɖe esime sukuhati aɖe va gblɔ nu siwo srɔ̃m wònɔ le Biblia me tso Yehowa Ðasefowo gbɔ la nam.

Medi be manya nu geɖe.

Eya ta esi Ðasefoawo va wɔ takpekpe aɖe le míaƒe sukua ƒe takpexɔ me le Nairobi la, nye hã mede.

Emegbe Ðasefo eve siwo nye dutanyanyuigblɔlawo va ɖe Biblia me nufiafia aɖewo me nam.

Esi mekpɔe be woxɔ Wɔla Gã aɖe dzi se eye be egbɔe míakpɔ agbemebiabia vevitɔwo ƒe ŋuɖoɖowo le la, nyemebui kura be nyakpakpa aɖee o.

Enya se nam eye susu le eme hã.

Ðe nu siwo nèsrɔ̃ tso ahɔhɔ̃a ŋu na wòsesẽ na wò be nàxɔe ase be ɖe wowɔ nuwoa?

Kura o!

Esi menɔ nu srɔ̃m tso nuwo ƒe wɔwɔme ŋu la, meva kpɔe be wowɔ nu gbagbewo le mɔ wɔnuku aɖe ŋutɔ nu.

Be míagblɔ be naneke mefiaa mɔ nuwɔwɔ wɔnuku siawo o la nye nu si me susu megava nɔ nam o.

Àte ŋu agblɔ eƒe kpɔɖeŋu aɖe na mía?

Medze nusɔsrɔ̃ tso amegbetɔ ƒe ahɔhɔ̃ ŋu tso ƒe 1970-awo me, eye ahɔhɔ̃a ƒe dɔwɔwɔ gawɔa nuku nam kokoko.

Ahɔhɔ̃a koŋ ye nana míebua tame, ɖoa ŋku nu dzi eye wònana míaƒe ŋutinu vovovoawo katã wɔa dɔ.

Eya kee nana lãmesidzenu vovovoawo wɔa dɔ eye wòwɔa nyatakaka siwo tso ametia me kple esiwo tso ametia godo siaa ŋu dɔ.

Susu si ta míaƒe ahɔhɔ̃a wɔa dɔ nyuie nye be eme tsiwo kple ahɔhɔ̃menugbagbeviwo wɔa dɔ aduadu le mɔ wɔnuku aɖe nu.

Ahɔhɔ̃menugbagbevi biliɔn gbogbo aɖewoe le amegbetɔ ƒe ahɔhɔ̃ me, eye wowɔa dɔ aduadu kple wo nɔewo to lãmeka falɛfalɛ legbee siwo woyɔna le Eŋlisigbe me be axons dzi.

Ahɔhɔ̃menugbagbevi siawo dometɔ ɖeka ate ŋu awɔ dɔ aduadu kple ahɔhɔ̃menugbagbevi bubuwo to lãmeka falɛfalɛ (dendrites) siwo dzea alɔ la dzi.

Esia wɔe be xexlẽme mele ale si ahɔhɔ̃mekawo de nu wo nɔewo me ŋu o!

Azɔ hã ahɔhɔ̃menugbagbevi akpeakpe siawo kple lãmeka falɛfalɛ siawo wɔa dɔ ɖe ɖoɖo nyui nu eye wometɔtɔna o.

Ale si "wolɔ̃ " ɖe wo nɔewo me la wɔ nuku ŋutɔ.

Míeɖe kuku ɖe eme.

Ahɔhɔ̃mekawo dzea dɔwɔwɔ ɖe ɖoɖo nu gɔme ne vidzĩwo le dɔ me kple ne wodzi wo vɔ megbe.

Ahɔhɔ̃menugbagbeviwo ɖoa lãmeka falɛfalɛwo ɖa be woavae tsiã kple ahɔhɔ̃menugbagbevi bubu siwo dome didi tso wo gbɔ sentimeta ʋɛ aɖewo gake dometsotsoa adidi ŋutɔ ne lãmenugbagbeviwo gbɔe woɖo wo ɖo.

Gake menye lãmenugbagbevi aɖe koŋ koe lãmeka falɛfalɛa yina ɖatsiãna kple o ke eƒe akpa aɖe koŋ ye.

Ne lãmeka falɛfalɛ yeye aɖe dze tso ahɔhɔ̃meka aɖe me la, lãmetsiwo fiaa mɔe eye wogblɔna nɛ be "tɔ, " "dzo " alo "trɔ " va se ɖe esime wòaɖo afi si yim wòle.

Ne womefia mɔ lãmeka falɛfalɛ siawo nyuie o la, woabu.

Ale si nu siawo katã wɔa dɔ nukutɔe la nɔ te ɖe mɔfiame siwo woŋlɔ ɖe domenyiŋusẽfianua (DNA, ADN) me la dzi.

Togbɔ be míenya nu siawo hã la, nu gbogbo aɖewo gali siwo mímenya tso ale si ahɔhɔ̃a wɔa dɔe, ale si wòwɔna ɖoa ŋku nu dzi, ɖea seselelãmewo fiana kple ale si wòbua nuwo ŋu la nyuie o.

Le gonyeme la, ale si ahɔhɔ̃a wɔa dɔe ɖeɖe dzaa fiam be ame aɖe si ƒe susu de ŋgɔ sãsãsã wu mía tɔ la li, eye mehiã be maƒo nu tso ale si ahɔhɔ̃a wɔa dɔe tsitotsito gɔ̃ hã ŋu o.

Nu kae na nèva zu Yehowa Ðasefo?

Ðasefoawo na mekpɔ kpeɖodziwo be Biblia nye Mawu ƒe Nya.

Le kpɔɖeŋu me, menye dzɔdzɔmeŋutinunyagbalẽe Biblia nye o, gake ne ele nu ƒom tso dzɔdzɔmeŋutinunya ŋu la edena pɛpɛpɛ.

Nyagblɔɖi siwo de pɛpɛpɛ hã le eme.

Eye ame siwo wɔna ɖe emenyawo dzi la nɔa agbe nyui.

Ale si mele agbe nɔm fifia la hã nye kpeɖodzi ɖeka.

Tso esime meva zu Yehowa Ðasefo le ƒe 1973 me la, Bibliae nye agbalẽ vevitɔ si fiaa mɔm.

Esia wɔe be nye dzi dze eme eye taɖodzinu va le nye agbe ŋu.

Fugboeŋutinunyala Aɖe Ƒe Xɔse

NUFIALAGÃ Yan-Der Hsuuw nye fugboewo ŋuti nusrɔ̃ƒe dzi kpɔla le Taiwantɔwo ƒe yunivɛsiti aɖe me.

Tsã la, exɔ amedzɔtsolãme ƒe nufiafiaa dzi se, gake esi wòva zu dzɔdzɔmeŋutinunyala si wɔa numekuku la, etrɔ susu.

Egblɔ nu si tae la na Nyɔ! talawo.

Míeɖe kuku ƒo nu tso ɖokuiwò ŋu na mí vie.

Yan-Der Hsuuw

Wodzim le ƒe 1966 me eye menɔ Taiwan tsi.

Tao subɔsubɔha kple Buddha subɔsubɔha mee dzinyelawo nɔ.

Togbɔ be míedea ta agu na tɔgbui kukuwo hedoa gbe ɖa na nɔnɔmewɔwɔwo hã la, míeka ɖe edzi be Wɔla aɖee wɔ nuwo o.

Nu ka tae nèsrɔ̃ nu tso nu gbagbewo ŋu?

Esi menɔ ɖevime la, meléa be na aƒemelãwo, eye medina be masrɔ̃ ale si mawɔ akpe ɖe lãwo kple amegbetɔ siwo le fu kpem la ŋu.

Eya ta mesrɔ̃ nu tso ale si mawɔ atike na lãwo woanɔ lãmesẽ me ŋu vie, eye emegbe meva srɔ̃ nu tso fugboewo hã ŋu be wòakpe ɖe ŋunye mase ale si agbe wɔ dze egɔme la gɔme.

Ɣemaɣi la, èxɔ amedzɔtsolãme dzi se.

Àte ŋu agblɔ nu si tae?

Yunivɛsiti nufialagãwo fia nu be amegbetɔ dzɔ tso lã me, eye wogblɔ be kpeɖodzi le eŋu.

Mexɔ woƒe nya sia dzi se.

Nu kae na nèva dze Biblia xexlẽ gɔme?

Taɖodzinu eve ye nɔ asinye.

Gbã la, mesusuna be le mawu gbogbo siwo amewo subɔna dome la, ɖeka aɖe anɔ anyi si kpɔ ŋusẽ wu bubuawo katã.

Gake wo dometɔ kae?

Evelia, menya be Biblia nye agbalẽ si ŋu ame geɖe dea asixɔxɔe.

Eya ta medze Biblia sɔsrɔ̃ ƒe kpekpewo dede gɔme.

Esime menɔ nu srɔ̃m le Katolikotɔwo ƒe yunivɛsiti aɖe me le Leuven, Belgium le ƒe 1992 me la, meyi Katolikotɔwo ƒe sɔlemeha aɖe me ɖabia woƒe nunɔla be wòakpe ɖe ŋunye mase Biblia gɔme, gake egbe.

Ke aleke nèwɔ kpɔ ŋuɖoɖo na wò Biblia me biabiawo?

Le ƒe eve megbe, esime mekpɔtɔ nɔ Belgium nɔ nu srɔ̃m la, medo go Yehowa Ðasefo aɖe si ŋkɔe nye Ruth tso Poland.

Esrɔ̃ Chinagbe be wòate ŋu akpe ɖe yunivɛsitivi siwo di be yewoasrɔ̃ nu tso Mawu ŋu la ŋu.

Medo gbe ɖa be makpɔ ame aɖe wòakpe ɖe ŋunye nenema, eya ta dzi dzɔm esi medo goe.

Ruth fiam be togbɔ be Biblia menye dzɔdzɔmeŋutinunyagbalẽ o hã, emenyawo wɔ ɖeka kple dzɔdzɔmeŋutinunya.

Le kpɔɖeŋu me, Biblia ŋlɔla David gblɔ na Mawu le gbedodoɖa me be: "Wò ŋkuwo kpɔm esime menye ʋukɔe; eye woŋlɔ eŋu nuwo katã ɖe wò agbalẽ me, le ŋkeke siwo me wowɔ wo, esime wo dometɔ aɖeke medo haɖe o. "

(Psalmo 139:16) Togbɔ be hakpanya mee David gblɔ nya sia le hã la, ne míagblɔe la, nyateƒee wòto!

Hafi míaƒe ŋutinuwo nado la, mɔfiame siwo dzi woazɔ ɖo la li xoxo.

Ale si Biblia me nyawo de pɛpɛpɛ la na meka ɖe edzi be Mawu ƒe Nyae wònye.

Meva se egɔme hã be Mawu vavã ɖeka, si nye Yehowa koe li.

1

Nu kae na nèva ka ɖe edzi be Mawu gbɔe agbe dzɔ tso?

Taɖodzinu si le numekuku si dzɔdzɔmeŋutinunyalawo wɔna ŋue nye be woake ɖe nyateƒea ŋu, ke menye be woada asi ɖe susu siwo le amewo si dzi o.

Esi meva nɔ nu srɔ̃m tso ale si fugboe wɔna tsina ŋu la, metrɔ susu, eye meƒo nya ta be Wɔla lae wɔ nuwo.

Le kpɔɖeŋu me, ne mɔ̃ɖaŋudɔwɔlawo le mɔ̃ aɖe wɔm la, wokpɔa egbɔ be wode eƒe akpa ɖe sia ɖe teƒe si wòle be wòanɔ la pɛpɛpɛ.

Nenemae fugboe hã le, gake ale si fugboe ya wɔna tsina gɔme sese sesẽ ale gbegbe.

Nu bliboa dzea egɔme ne ŋutsu ƒe tsi kple nyɔnu ƒe azi do go, alo menye nenemae oa?

Lãmenugbagbevi sue ma si ŋku mate ŋu akpɔ o la mana, eye wòyia edzi nɔa mamam.

Lãmenugbagbeviawo ƒe agbɔsɔsɔ dzina ɖe edzi teƒe eve tso gaƒoƒo 12 va se ɖe 24 hena ɣeyiɣi aɖe.

Le ɣeyiɣi sia me la, lãmenugbagbevi aɖe dona.

2

Eyae wɔna lãmenugbagbevi vovovo siwo ade 200 alo esi wu ema, abe lãmenugbagbevi siwo wɔa ʋu, ƒuwo, lãmekawo kple bubuawo ene, esiawo katãe ƒoa ƒu wɔa vidzĩ le dɔ me.

Esi meva nɔ nu srɔ̃m tso ale si fugboe wɔna tsina ŋu la, meƒo nya ta be Wɔla lae wɔ nuwo

Ele be lãmenugbagbevi si tɔgbi tututu hiã la nado le teƒe si tututu wòhiã le.

Gbã la, wonyea ʋukɔe siwo me lãmenuwo kple ŋutinuwo va dona tso.

Mɔ̃ɖaŋudɔwɔla kae aku drɔ̃e be yeate ŋu aŋlɔ mɔfiame siwo dzi fugboe ato atsi la ɖi?

Ke hã, woŋlɔ mɔfiame si dzi fugboe ato atsi la ɖe eƒe DNA me nukutɔe.

Ne mede ŋugble tso ale si gbegbe esia wɔ nukui ŋu la, enana mekana ɖe edzi be Mawue wɔ nuwo.

Nu ka tae nèva zu Yehowa Ðasefo?

Kpuie ko la, lɔlɔ̃ si le wo dome ye.

Yesu Kristo gblɔ be: "Esia me amewo katã anyae le be nye nusrɔ̃lawo mienye, ne lɔlɔ̃ le mia dome. "

(Yohanes 13:35) Ameŋkumemakpɔmakpɔ aɖeke mele lɔlɔ̃ sia me o.

Teƒe si ame aɖe tso, dekɔnu alo ŋutigbalẽ ƒe amadede mekpɔa ŋusẽ ɖe lɔlɔ̃ sia ɖeɖe fia dzi o.

Esi medze hadede kple Ðasefowo la mekpɔ lɔlɔ̃ sia le wo dome eye woɖe lɔlɔ̃ sia fiam.

Ayikudɔdala Aɖe Ƒe Xɔse

Ðɔkta Céline Granolleras, si tso France, nye atikeŋutinunyala si bi ɖe ayikudɔdada me.

Esi wòzu ɖɔkta ƒe 20 kple edzivɔwo megbe la, eva ƒo nya ta be Wɔla aɖe li si tsɔa ɖe le eme na mí.

Nyɔ! magazinea talawo bia gbee tso eƒe xɔse kpakple eƒe dɔa ŋu.

Ƒo nu tso wò ɖevimenɔɣi ŋu na mí.

Esi mexɔ ƒe asieke la, míaƒe ƒomea ʋu tso Spain va tsi France.

Dzinyelawo nye Katolikotɔwo, gake esi mexɔ ƒe 16 la, nyemegava xɔ Mawu dzi se o.

Le nye susu nu la, viɖe aɖeke mele mawusubɔsubɔ me o.

Ne ame aɖe biam be, ne Mawu meli o la, ke aleke agbe wɔ dze egɔme mahã la, meɖoa eŋu nɛ be: "Fifia dzɔdzɔmeŋutinunyalawo mete ŋu ɖe eme haɖe o, gake gbe ɖeka woava kpɔ ŋuɖoɖo na nya ma. "

Nu ka tae nèsrɔ̃ nu tso ayikudɔ ŋu?

Mesrɔ̃ nu le ɖɔktasuku le Montpellier si le France.

Nufialagã aɖe si le sukua me la ɖo aɖaŋu nam be masrɔ̃ nu tso ayikudɔ ŋu.

Dɔ sia bia numekuku kple dɔnɔwo gbɔ kpɔkpɔ le ɣeyiɣi ma ke me.

Dɔ sia tututu dim mele be mawɔ.

Le ƒe 1990 me la, meva nɔ nu srɔ̃m tso lãmetsi si dzia ʋumenugbagbevi dzĩwo ɖe edzi le ame ƒe ƒu me la ŋu.

Ɣemaɣi la, wobunɛ be enye numekuku yeye.

Nu kae na nèva di be yeanya ne Mawu li?

Tso keke ƒe 1979 me la, Yehowa Ðasefowo va nɔ Biblia srɔ̃m kple srɔ̃nye Floréal.

Gake nyemetsɔ ɖeke le eme o.

Esi menɔ ɖevime la, mawusubɔsubɔ ti kɔ nam.

Ke hã srɔ̃nye kple mía viwo va zu Yehowa Ðasefowo, eye medidi o mía xɔlɔ̃wo katã kloe zu Yehowa Ðasefowo.

Mía xɔlɔ̃awo dometɔ ɖeka si ŋkɔe nye Patricia ɖo aɖaŋu nam be manɔ gbe dom ɖa.

Egblɔ nam be: "Ne ame aɖeke mele dziƒo se wò gbedodoɖa o hã la, magblẽ naneke le ŋuwò o.

Gake ne ame aɖe li la, wò ŋutɔ àkpɔ nu si adzɔ. "

Le ƒe aɖewo megbe la, meva di be manya tameɖoɖo si le agbea ŋu, eye meɖo ŋku Patricia ƒe nyawo dzi.

Ale wɔ meva nɔ gbe dom ɖa be mate ŋu ase nuwo gɔme.

Nu ka tae nèva di be yeanya tameɖoɖo si le agbea ŋu?

Esi ŋɔdzinuwɔlawo dze Xexeame Katã ƒe Asitsaƒegã si le New York dzi la, mebia ɖokuinye be nu ka tae nu vɔ̃ɖi wɔwɔ xɔ aƒe ɖe amegbetɔwo dome mahã.

Megblɔ na ɖokuinye be: ‘Mawusubɔla zazɛ̃nyahelawo le afɔku gã aɖe he ge ava mía dzi.

Ke hã nye ame nyanyɛ gbogbo aɖewo nye Yehowa Ðasefo ŋutifafamewo.

Woawo ya to vovo sãsãsã na zazɛ̃nyahelawo.

Wowɔna ɖe Biblia me nyawo dzi.

Ðewohĩ ahiã be nye hã madzro Biblia me kpɔ.’

Ale wɔ mede asi Biblia xexlẽ me.

Ðe wòsesẽ na wò be nàxɔe ase be Wɔla aɖe li le esi nènye ɖɔkta ta?

Ao.

Mekpɔa ŋudzedze ɖe ale si míaƒe ametia ƒe wɔwɔme wɔ nukue la ŋu ŋutɔ.

Le kpɔɖeŋu me, ale si míaƒe ayiku nana be ʋumenugbagbevi dzĩwo ƒe agbɔsɔsɔ dana sɔna le míaƒe ʋu me la wɔ nuku nam ŋutɔ.

Nu kae na nègblɔ nenema?

Meva nyɔ le ɖokuinye me be Mawu koe ate ŋu awɔ nu wɔnuku mawo gbegbe

Ðewohĩ ènyae be ʋumenugbagbevi dzĩwoe tsɔa ya ƒomevi si woyɔna be ɔksidzin la yia ŋutilã ƒe akpa vovovowo.

Ne ʋu sɔgbɔ do le ŋuwò alo nèle teƒe kɔkɔ aɖe la, ɔksidzin masɔ gbɔ le lã me na wò o.

Míaƒe ayikuwo dea dzesi ɔksidzin ƒe agbɔsɔsɔ si le lã me na mí.

Ne wode dzesii be ɔksidzin mesɔ gbɔ le lã me na mí kura o la, wonana be lãmetsi si nana be ʋumenugbagbevi dzĩwo dzina ɖe edzi la sɔna gbɔ ɖe edzi abe teƒe akpe ɖeka ene.

Lãmetsi sia nana be ƒutomemiwo wɔa ʋumenugbagbevi dzĩ yeyewo, eye ʋumenugbagbevi siawo tsɔa ɔksidzin gbogbo aɖewo yia ŋutilã ƒe akpa vovovowo.

Ewɔ nuku loo!

Togbɔ be mesrɔ̃ nu siawo hã la, ƒe ewo megbe hafi meva nyɔ le ɖokuinye me be Mawu koe ate ŋu awɔ nu wɔnuku mawo gbegbe.

Aleke nèbua Bibliae?

Mexlẽ ŋutinyagbalẽ kple modzakaɖegbalẽ xɔŋkɔ geɖewo, gake esi mexlẽ Biblia la, mekpɔe dze sii enumake be eto vovo.

Aɖaŋuɖoɖo siwo le eme ɖea vi na ame ale gbegbe be mekpɔe be ele be wòatso ame aɖe si kɔ boo wu amegbetɔwo gbɔ.

Yesu ƒe nuwɔnawo wɔ dɔ ɖe dzinye ŋutɔ.

Mekpɔe be ame ŋutɔŋutɔe wònye.

Seselelãmewo le esi eye xɔlɔ̃wo hã nɔ esi.

Esi wònye be nyemedi be maxlẽ Yehowa Ðasefowo ƒe agbalẽwo o ta la, mekua nu me le numekugbalẽwo kple agbalẽ bubuwo me ne medi be makpɔ ŋuɖoɖo na nyabiase aɖewo.

Nu kawo ŋue nèkua nu me le?

Meku nu me le ŋutinyagbalẽwo me . . .

Mlɔeba meƒo nya ta be Biblia ƒe nyagblɔɖi sia va eme ɖe ɣeyiɣi dzi pɛpɛpɛ

Nu siwo wɔ dɔ ɖe dzinye la dometɔ ɖekae nye ale si Biblia gblɔ ƒe si me woanyrɔ Yesu ɖe tsi me la ɖi.

Egblɔ ƒe agbɔsɔsɔ siwo ava yi tso Persia-dziɖula Artaxsasta ƒe dziɖuɖu ƒe ƒe 20 lia me dzi va se ɖe ƒe si me Yesu ado abe Mesia ene.

Numekuku mam elabe nye dɔa ƒe akpa ɖee wònye.

Eya ta meku nu me le ŋutinyagbalẽwo me be makpɔ kpeɖodzi na ƒe siwo me Artaxsasta ɖu dzi kple ƒe siwo me Yesu wɔ eƒe subɔsubɔdɔa.

Mlɔeba meƒo nya ta be Biblia me nyagblɔɖi sia va eme ɖe ɣeyiɣi dzi pɛpɛpɛ, eye meƒo nya ta be Mawu ƒe gbɔgbɔe kokokoe anya ʋã ame siwo ŋlɔe.

Kɔmpiutadziɖoɖoŋlɔla Aɖe Ƒe Xɔse

AGBALẼNYALAGÃ Fan Yu dze eƒe dɔwɔɖui si nye akɔntabubu ŋuti numekuku gɔme le Chinatɔwo ƒe Atɔmikŋusẽ Suku si gogo Beijing.

Ɣemaɣi la, enye mawudzimaxɔsela, eye wòxɔ nɔnɔmetɔtrɔ ƒe nufiafia dzi se.

Gake fifia, exɔe se be Mawue wɔ nuwo.

Nyɔ! magazinea talawo bia gbee tso eƒe xɔse ŋu.

Míeɖe kuku ƒo nu tso ɖokuiwò ŋu na mí.

Wodzim le ƒe 1959 me le Fuzhou City, le Jiangxi Nutoa me, le China.

Kaka maxɔ ƒe enyi la, dukɔa nɔ Hadomegbenɔnɔ ƒe Tɔtrɔwo wɔm.

Woɖe gbe na fofonye si nye mɔdodoɖaŋunyala be wòado ketekemɔ ato gbedada aɖe ƒo.

Zi ɖeka ko wòtea ŋu va srãa mí kpɔna ƒe sia ƒe hena ƒe geɖe.

Ɣemaɣi la, danye si fiaa nu le gɔmedzesuku gbɔe menɔ.

Suku si me wòfiaa nu le la kee míenɔ.

Le ƒe 1970 me la, eva hiã be míaʋu ayi Liufang, ɣemaɣi la enye kɔƒedu si me ahedada le le Linchuan Nutoa me eye nuɖuɖu hã vena le afi ma.

Nu ka dzie miaƒe ƒomea xɔ se?

Fofonye metsɔ ɖeke le mawusubɔsubɔ loo alo dunyahehe me o.

Buddhatɔe danye nye.

Wofiam le suku be ɖe agbea dzɔ le eɖokui si, eye mexɔ nu si nye nufialawo gblɔ la dzi se.

Nu ka tae nèva tsɔ ɖe le akɔntabubu me?

Akɔntabubu va dzɔa dzi nam elabena ele be nàtsɔ nanewo asɔ kple nanewo be nànya nane ƒe nyateƒenyenye.

Esi hadomegbenɔnɔ ƒe tɔtrɔwɔlawo ƒe ŋgɔnɔla Mao Tse-tung ku le ƒe 1976 megbe ye meyi yunivɛsiti.

Akɔntabubu koŋ ye mesrɔ̃.

Esi mexɔ Yunivɛsiti ɖaseɖigbalẽ vɔ la, dɔ gbãtɔ si mewɔ lae nye be maku nu me tso ale si woawɔ nukliaŋusẽ ƒe mɔ̃wo la ŋu.

Tsãa, aleke nèbua Bibliae?

Le ƒe 1987 me la, meyi Amerika be mayi nye yunivɛsiti nusɔsrɔ̃ dzi le Texas A&M Yunivɛsiti, axɔ ɖaseɖigbalẽ si de ŋgɔ wu.

Menya be Amerikatɔ geɖe xɔ Mawu dzi se eye woxlẽa Biblia.

Mese hã be Biblia me nyawo ɖea vi ŋutɔ, eya ta mekpɔe be ele be maxlẽe.

Mekpɔe be susu le Biblia me nyawo me.

Gake eƒe akpa aɖewo gɔmesese sesẽ nam eya ta medzudzɔ exexlẽ.

Nu kae na nègava tsɔ ɖe le Biblia me nyawo me?

Nusɔsrɔ̃ tso Wɔla aɖe ŋu la nye nu yeye nam, ta meɖoe be nye ŋutɔ maku nu me tso nyaa ŋu

Le ƒe 1990 me la, Yehowa Ðasefo aɖe va gbɔnye le aƒe me, eye wòtsɔ nu si Biblia gblɔ tso etsɔme nyui si le amegbetɔwo si la fiam.

Ewɔ ɖoɖo be atsu kple asi aɖe nava kpe ɖe ŋunye mase Biblia me nyawo gɔme.

Emegbe, srɔ̃nye Liping, si mexɔ Mawu dzi se o, si fiaa dzɔdzɔmeŋusẽŋununya le China la, hã dze Biblia sɔsrɔ̃ gɔme.

Míesrɔ̃ nu si Biblia gblɔ tso afi si agbe dzɔ tso la ŋu.

Nusɔsrɔ̃ tso Wɔla aɖe ŋu la nye nu yeye nam, ta meɖoe be nye ŋutɔ maku nu me tso nyaa ŋu.
Nu Kae Nye "Ŋkeke Mamlɛawo " Alo "Nuwuɣi " La Ƒe Dzesi?
Ale si Biblia ɖo eŋui
Biblia gblɔ nudzɔdzɔ kple nɔnɔme siwo ade dzesi "nuɖoanyi [sia] ƒe nuwuɣi " alo ɣeyiɣi siwo ado ŋgɔ na "xexea me ƒe nuwuwu " la ɖi.
(Mateo 24:3; Eʋegbe Biblia) Biblia yɔ ɣeyiɣi sia be "ŋkeke mamlɛawo, " "nuwuwu ƒe ɣeyiɣi, " alo "nuwuɣi " la. (2 Timoteo 3:1; Daniel 8:​19; Eʋegbe Biblia) Nyagblɔɖi siwo le eme vam ku ɖe ŋkeke mamlɛawo, alo nuwuɣia, ŋu dometɔ vevi aɖewoe nye esi:
Aʋawɔwɔ dziŋɔwo.​ Mateo 24:7; Nyaɖeɖefia 6:4.
Dɔwuame.​ Mateo 24:7; Nyaɖeɖefia 6:​5, 6.
Anyigbaʋuʋu gãwo.​ Luka 21:11.
Dɔvɔ̃wo.​ Luka 21:11.
Nu vlo wɔwɔ ƒe dzidziɖedzi.​ Mateo 24:12.
Amegbetɔwo le anyigba la gblẽm.​ Nyaɖeɖefia 11:18.
Amewo ƒe nɔnɔme le gbegblẽm ɖe edzi, elabena ame geɖewo nye "ame madakpewo, ame mawɔnuteƒewo, . . . ame siwo melɔ̃na ɖe ɖoɖo aɖeke dzi o, ameŋugblẽlawo, ame siwo meɖua wo ɖokuiwo dzi o, ame wɔadãwo, ame siwo melɔ̃a nu nyui o, yomemɔfialawo, totrilawo, ame siwo doa wo ɖokuiwo ɖe dzi glodzoo. "​ 2 Timoteo 3:1-4.
Ƒomewo le gbagbãm, elabena ƒometɔ aɖewo ‘megalɔ̃a ame ƒe nya o,’ eye ɖevi geɖe ‘megaɖoa to wo dzilawo o.’​ 2 Timoteo 3:2, 3.
Ame akpa gãtɔ ƒe lɔlɔ̃ na Mawu yi to.​ Mateo 24:12.
Subɔsubɔhawo ƒe alakpanuwɔwɔwo le dzedzem gaglãa.​ Mateo 24:12.
Biblia me nyagblɔɖiwo gɔmesese ɖe edzi, esiwo ku ɖe ŋkeke mamlɛawo ŋu hã le eme.​ Daniel 12:4.
Gbeƒãɖeɖe Fiaɖuƒe ŋuti nya nyuia le xexea me godoo.​ Mateo 24:14.
Ame akpa gãtɔ metsɔ ɖeke le kpeɖodzi siwo ɖee fia be nuwuwua gogo me o, eye eɖia kokoe na wo gɔ̃ hã.​ Mateo 24:37-​39; 2 Petro 3:​3, 4.
Nyagblɔɖi siawo katã le eme vam le ɣeyiɣi ɖeka me, ke menye wo dometɔ ʋɛ aɖewo alo wo dometɔ akpa gãtɔ ko o.​ Mateo 24:33.
"Ŋkeke mamlɛawo " mee míele vavã?
Ɛ̃.
Nu siwo le dzɔdzɔm le xexea me kple Biblia ƒe ɣeyiɣikɔntabubuwo ɖee fia be ŋkeke mamlɛawo dze egɔme tso ƒe 1914 me.
Ɣemaɣi la, Mawu Fiaɖuƒea dze dziɖuɖu gɔme le dziƒo, eye tɔtrɔ siwo wòhe vɛ dometɔ ɖekae nye be wonya Satana Abosam kple gbɔgbɔ vɔ̃wo le dziƒo ɖo ɖe anyigba dzi.
(Nyaɖeɖefia 12:7-12) Ale si Satana le ŋusẽ kpɔm ɖe amegbetɔwo dzi egbea la dzena le woƒe nuwɔna kple nɔnɔme gbegblẽwo me, si wɔe be ŋkeke mamlɛawo nye ‘ɣeyiɣi sesẽ siwo me nɔnɔ sesẽ’ vavã.​ 2 Timoteo 3:1.
Susuŋutinunyala Aɖe Ƒe Xɔse
NUFIALAGÃ Rajesh Kalaria, si le Newcastle Yunivɛsiti le England la le nu srɔ̃m tso amegbetɔwo ƒe susu ŋu wu ƒe 40.
Tsãa, exɔe se be ɖe nuwo dzɔ le wo ɖokui si.
Gake eva trɔ susu emegbe.
Nyɔ! magazinea talawo bia gbee tso eƒe xɔse kpakple eƒe dɔa ŋu.
Míeɖe kuku subɔsubɔha ka mee nènɔ tsã?
Wodzi tɔnye le India, eye togbɔ be Indiatɔe danye nye hã Uganda ye wodzii le.
Hindutɔwo ƒe dzixɔsewo koŋue kpɔ ŋusẽ ɖe wo dzi.
Mí ame etɔ̃e wodzi eye nyee nye evelia.
Míenɔ Nairobi, le Kenya.
Hindutɔ geɖewo hã nɔ afi ma.
Nu kae na dzɔdzɔmeŋutinunya va dzɔ dzi na wò?
Lãwo ƒe nu dzɔa dzi nam eye zi geɖe la, nye kple xɔ̃nyewo míezɔa mɔ legbeewo ɖatsia avewo me be míakpɔ lãwo.
Dɔ si koŋ medi be mawɔe nye be manye lãwo ƒe ɖɔkta.
Gake esi medo le asinudɔsrɔ̃suku aɖe le Nairobi la, meyi London Yunivɛsiti le England, va srɔ̃ nu tso ale si dɔlékuiwo wɔna tsina ŋu.
Emegbe meva srɔ̃ nu tso amegbetɔwo ƒe ahɔhɔ̃ koŋ ŋu.
Ðe wò sukunusɔsrɔ̃wo kpɔ ŋusẽ ɖe wò dzixɔsewo dzia?
Esi menɔ nu geɖe srɔ̃m tso dzɔdzɔmeŋutinunya ŋu la, eva sesẽ nam be mayi edzi axɔ Hindutɔwo ƒe nyakpakpawo kple kɔnuwo dzi ase.
Esia ƒe ɖewoe nye lãwo kple legbawo subɔsubɔ.
Esi menye ɖevi la, ame siwo dome menɔ la xɔe se be Afrika ye nɔnɔmetɔtrɔ dze egɔme tsoe, eye wofiaa nu siawo mí le suku enuenu.
Azɔ hã, nufialawo kple yunivɛsiti nufialagãwo na mí sukuviawo míexɔe se be dzɔdzɔmeŋutinunyala gãwo katã ka ɖe edzi be ɖe nuwo dzɔ le wo ɖokui si.
Esi ɣeyiɣiawo va nɔ yiyim la, wò susu va trɔ le afi si agbe dzɔ tso ŋu.
Nu ka tae?
Menɔ nu srɔ̃m tso nu gbagbewo kple woƒe wɔwɔme ŋu ƒe aɖewo va se ɖe esime sukuhati aɖe va gblɔ nu siwo srɔ̃m wònɔ le Biblia me tso Yehowa Ðasefowo gbɔ la nam.
Medi be manya nu geɖe.
Eya ta esi Ðasefoawo va wɔ takpekpe aɖe le míaƒe sukua ƒe takpexɔ me le Nairobi la, nye hã mede.
Emegbe Ðasefo eve siwo nye dutanyanyuigblɔlawo va ɖe Biblia me nufiafia aɖewo me nam.
Esi mekpɔe be woxɔ Wɔla Gã aɖe dzi se eye be egbɔe míakpɔ agbemebiabia vevitɔwo ƒe ŋuɖoɖowo le la, nyemebui kura be nyakpakpa aɖee o.
Enya se nam eye susu le eme hã.
Ðe nu siwo nèsrɔ̃ tso ahɔhɔ̃a ŋu na wòsesẽ na wò be nàxɔe ase be ɖe wowɔ nuwoa?
Kura o!
Esi menɔ nu srɔ̃m tso nuwo ƒe wɔwɔme ŋu la, meva kpɔe be wowɔ nu gbagbewo le mɔ wɔnuku aɖe ŋutɔ nu.
Be míagblɔ be naneke mefiaa mɔ nuwɔwɔ wɔnuku siawo o la nye nu si me susu megava nɔ nam o.
Àte ŋu agblɔ eƒe kpɔɖeŋu aɖe na mía?
Medze nusɔsrɔ̃ tso amegbetɔ ƒe ahɔhɔ̃ ŋu tso ƒe 1970-awo me, eye ahɔhɔ̃a ƒe dɔwɔwɔ gawɔa nuku nam kokoko.
Ahɔhɔ̃a koŋ ye nana míebua tame, ɖoa ŋku nu dzi eye wònana míaƒe ŋutinu vovovoawo katã wɔa dɔ.
Eya kee nana lãmesidzenu vovovoawo wɔa dɔ eye wòwɔa nyatakaka siwo tso ametia me kple esiwo tso ametia godo siaa ŋu dɔ.
Susu si ta míaƒe ahɔhɔ̃a wɔa dɔ nyuie nye be eme tsiwo kple ahɔhɔ̃menugbagbeviwo wɔa dɔ aduadu le mɔ wɔnuku aɖe nu.
Ahɔhɔ̃menugbagbevi biliɔn gbogbo aɖewoe le amegbetɔ ƒe ahɔhɔ̃ me, eye wowɔa dɔ aduadu kple wo nɔewo to lãmeka falɛfalɛ legbee siwo woyɔna le Eŋlisigbe me be axons dzi.
Ahɔhɔ̃menugbagbevi siawo dometɔ ɖeka ate ŋu awɔ dɔ aduadu kple ahɔhɔ̃menugbagbevi bubuwo to lãmeka falɛfalɛ (dendrites) siwo dzea alɔ la dzi.
Esia wɔe be xexlẽme mele ale si ahɔhɔ̃mekawo de nu wo nɔewo me ŋu o!
Azɔ hã ahɔhɔ̃menugbagbevi akpeakpe siawo kple lãmeka falɛfalɛ siawo wɔa dɔ ɖe ɖoɖo nyui nu eye wometɔtɔna o.
Ale si "wolɔ̃ " ɖe wo nɔewo me la wɔ nuku ŋutɔ.
Míeɖe kuku ɖe eme.
Ahɔhɔ̃mekawo dzea dɔwɔwɔ ɖe ɖoɖo nu gɔme ne vidzĩwo le dɔ me kple ne wodzi wo vɔ megbe.
Ahɔhɔ̃menugbagbeviwo ɖoa lãmeka falɛfalɛwo ɖa be woavae tsiã kple ahɔhɔ̃menugbagbevi bubu siwo dome didi tso wo gbɔ sentimeta ʋɛ aɖewo gake dometsotsoa adidi ŋutɔ ne lãmenugbagbeviwo gbɔe woɖo wo ɖo.
Gake menye lãmenugbagbevi aɖe koŋ koe lãmeka falɛfalɛa yina ɖatsiãna kple o ke eƒe akpa aɖe koŋ ye.
Ne lãmeka falɛfalɛ yeye aɖe dze tso ahɔhɔ̃meka aɖe me la, lãmetsiwo fiaa mɔe eye wogblɔna nɛ be "tɔ, " "dzo " alo "trɔ " va se ɖe esime wòaɖo afi si yim wòle.
Ne womefia mɔ lãmeka falɛfalɛ siawo nyuie o la, woabu.
Ale si nu siawo katã wɔa dɔ nukutɔe la nɔ te ɖe mɔfiame siwo woŋlɔ ɖe domenyiŋusẽfianua (DNA, ADN) me la dzi.
Togbɔ be míenya nu siawo hã la, nu gbogbo aɖewo gali siwo mímenya tso ale si ahɔhɔ̃a wɔa dɔe, ale si wòwɔna ɖoa ŋku nu dzi, ɖea seselelãmewo fiana kple ale si wòbua nuwo ŋu la nyuie o.
Le gonyeme la, ale si ahɔhɔ̃a wɔa dɔe ɖeɖe dzaa fiam be ame aɖe si ƒe susu de ŋgɔ sãsãsã wu mía tɔ la li, eye mehiã be maƒo nu tso ale si ahɔhɔ̃a wɔa dɔe tsitotsito gɔ̃ hã ŋu o.
Nu kae na nèva zu Yehowa Ðasefo?
Ðasefoawo na mekpɔ kpeɖodziwo be Biblia nye Mawu ƒe Nya.
Le kpɔɖeŋu me, menye dzɔdzɔmeŋutinunyagbalẽe Biblia nye o, gake ne ele nu ƒom tso dzɔdzɔmeŋutinunya ŋu la edena pɛpɛpɛ.
Nyagblɔɖi siwo de pɛpɛpɛ hã le eme.
Eye ame siwo wɔna ɖe emenyawo dzi la nɔa agbe nyui.
Ale si mele agbe nɔm fifia la hã nye kpeɖodzi ɖeka.
Tso esime meva zu Yehowa Ðasefo le ƒe 1973 me la, Bibliae nye agbalẽ vevitɔ si fiaa mɔm.
Esia wɔe be nye dzi dze eme eye taɖodzinu va le nye agbe ŋu.
Fugboeŋutinunyala Aɖe Ƒe Xɔse
NUFIALAGÃ Yan-Der Hsuuw nye fugboewo ŋuti nusrɔ̃ƒe dzi kpɔla le Taiwantɔwo ƒe yunivɛsiti aɖe me.
Tsã la, exɔ amedzɔtsolãme ƒe nufiafiaa dzi se, gake esi wòva zu dzɔdzɔmeŋutinunyala si wɔa numekuku la, etrɔ susu.
Egblɔ nu si tae la na Nyɔ! talawo.
Míeɖe kuku ƒo nu tso ɖokuiwò ŋu na mí vie.
Yan-Der Hsuuw
Wodzim le ƒe 1966 me eye menɔ Taiwan tsi.
Tao subɔsubɔha kple Buddha subɔsubɔha mee dzinyelawo nɔ.
Togbɔ be míedea ta agu na tɔgbui kukuwo hedoa gbe ɖa na nɔnɔmewɔwɔwo hã la, míeka ɖe edzi be Wɔla aɖee wɔ nuwo o.
Nu ka tae nèsrɔ̃ nu tso nu gbagbewo ŋu?
Esi menɔ ɖevime la, meléa be na aƒemelãwo, eye medina be masrɔ̃ ale si mawɔ akpe ɖe lãwo kple amegbetɔ siwo le fu kpem la ŋu.
Eya ta mesrɔ̃ nu tso ale si mawɔ atike na lãwo woanɔ lãmesẽ me ŋu vie, eye emegbe meva srɔ̃ nu tso fugboewo hã ŋu be wòakpe ɖe ŋunye mase ale si agbe wɔ dze egɔme la gɔme.
Ɣemaɣi la, èxɔ amedzɔtsolãme dzi se.
Àte ŋu agblɔ nu si tae?
Yunivɛsiti nufialagãwo fia nu be amegbetɔ dzɔ tso lã me, eye wogblɔ be kpeɖodzi le eŋu.
Mexɔ woƒe nya sia dzi se.
Nu kae na nèva dze Biblia xexlẽ gɔme?
Taɖodzinu eve ye nɔ asinye.
Gbã la, mesusuna be le mawu gbogbo siwo amewo subɔna dome la, ɖeka aɖe anɔ anyi si kpɔ ŋusẽ wu bubuawo katã.
Gake wo dometɔ kae?
Evelia, menya be Biblia nye agbalẽ si ŋu ame geɖe dea asixɔxɔe.
Eya ta medze Biblia sɔsrɔ̃ ƒe kpekpewo dede gɔme.
Esime menɔ nu srɔ̃m le Katolikotɔwo ƒe yunivɛsiti aɖe me le Leuven, Belgium le ƒe 1992 me la, meyi Katolikotɔwo ƒe sɔlemeha aɖe me ɖabia woƒe nunɔla be wòakpe ɖe ŋunye mase Biblia gɔme, gake egbe.
Ke aleke nèwɔ kpɔ ŋuɖoɖo na wò Biblia me biabiawo?
Le ƒe eve megbe, esime mekpɔtɔ nɔ Belgium nɔ nu srɔ̃m la, medo go Yehowa Ðasefo aɖe si ŋkɔe nye Ruth tso Poland.
Esrɔ̃ Chinagbe be wòate ŋu akpe ɖe yunivɛsitivi siwo di be yewoasrɔ̃ nu tso Mawu ŋu la ŋu.
Medo gbe ɖa be makpɔ ame aɖe wòakpe ɖe ŋunye nenema, eya ta dzi dzɔm esi medo goe.
Ruth fiam be togbɔ be Biblia menye dzɔdzɔmeŋutinunyagbalẽ o hã, emenyawo wɔ ɖeka kple dzɔdzɔmeŋutinunya.
Le kpɔɖeŋu me, Biblia ŋlɔla David gblɔ na Mawu le gbedodoɖa me be: "Wò ŋkuwo kpɔm esime menye ʋukɔe; eye woŋlɔ eŋu nuwo katã ɖe wò agbalẽ me, le ŋkeke siwo me wowɔ wo, esime wo dometɔ aɖeke medo haɖe o. "
(Psalmo 139:16) Togbɔ be hakpanya mee David gblɔ nya sia le hã la, ne míagblɔe la, nyateƒee wòto!
Hafi míaƒe ŋutinuwo nado la, mɔfiame siwo dzi woazɔ ɖo la li xoxo.
Ale si Biblia me nyawo de pɛpɛpɛ la na meka ɖe edzi be Mawu ƒe Nyae wònye.
Meva se egɔme hã be Mawu vavã ɖeka, si nye Yehowa koe li.
1
Nu kae na nèva ka ɖe edzi be Mawu gbɔe agbe dzɔ tso?
Taɖodzinu si le numekuku si dzɔdzɔmeŋutinunyalawo wɔna ŋue nye be woake ɖe nyateƒea ŋu, ke menye be woada asi ɖe susu siwo le amewo si dzi o.
Esi meva nɔ nu srɔ̃m tso ale si fugboe wɔna tsina ŋu la, metrɔ susu, eye meƒo nya ta be Wɔla lae wɔ nuwo.
Le kpɔɖeŋu me, ne mɔ̃ɖaŋudɔwɔlawo le mɔ̃ aɖe wɔm la, wokpɔa egbɔ be wode eƒe akpa ɖe sia ɖe teƒe si wòle be wòanɔ la pɛpɛpɛ.
Nenemae fugboe hã le, gake ale si fugboe ya wɔna tsina gɔme sese sesẽ ale gbegbe.
Nu bliboa dzea egɔme ne ŋutsu ƒe tsi kple nyɔnu ƒe azi do go, alo menye nenemae oa?
Lãmenugbagbevi sue ma si ŋku mate ŋu akpɔ o la mana, eye wòyia edzi nɔa mamam.
Lãmenugbagbeviawo ƒe agbɔsɔsɔ dzina ɖe edzi teƒe eve tso gaƒoƒo 12 va se ɖe 24 hena ɣeyiɣi aɖe.
Le ɣeyiɣi sia me la, lãmenugbagbevi aɖe dona.
2
Eyae wɔna lãmenugbagbevi vovovo siwo ade 200 alo esi wu ema, abe lãmenugbagbevi siwo wɔa ʋu, ƒuwo, lãmekawo kple bubuawo ene, esiawo katãe ƒoa ƒu wɔa vidzĩ le dɔ me.
Esi meva nɔ nu srɔ̃m tso ale si fugboe wɔna tsina ŋu la, meƒo nya ta be Wɔla lae wɔ nuwo
Ele be lãmenugbagbevi si tɔgbi tututu hiã la nado le teƒe si tututu wòhiã le.
Gbã la, wonyea ʋukɔe siwo me lãmenuwo kple ŋutinuwo va dona tso.
Mɔ̃ɖaŋudɔwɔla kae aku drɔ̃e be yeate ŋu aŋlɔ mɔfiame siwo dzi fugboe ato atsi la ɖi?
Ke hã, woŋlɔ mɔfiame si dzi fugboe ato atsi la ɖe eƒe DNA me nukutɔe.
Ne mede ŋugble tso ale si gbegbe esia wɔ nukui ŋu la, enana mekana ɖe edzi be Mawue wɔ nuwo.
Nu ka tae nèva zu Yehowa Ðasefo?
Kpuie ko la, lɔlɔ̃ si le wo dome ye.
Yesu Kristo gblɔ be: "Esia me amewo katã anyae le be nye nusrɔ̃lawo mienye, ne lɔlɔ̃ le mia dome. "
(Yohanes 13:35) Ameŋkumemakpɔmakpɔ aɖeke mele lɔlɔ̃ sia me o.
Teƒe si ame aɖe tso, dekɔnu alo ŋutigbalẽ ƒe amadede mekpɔa ŋusẽ ɖe lɔlɔ̃ sia ɖeɖe fia dzi o.
Esi medze hadede kple Ðasefowo la mekpɔ lɔlɔ̃ sia le wo dome eye woɖe lɔlɔ̃ sia fiam.
Ayikudɔdala Aɖe Ƒe Xɔse
Ðɔkta Céline Granolleras, si tso France, nye atikeŋutinunyala si bi ɖe ayikudɔdada me.
Esi wòzu ɖɔkta ƒe 20 kple edzivɔwo megbe la, eva ƒo nya ta be Wɔla aɖe li si tsɔa ɖe le eme na mí.
Nyɔ! magazinea talawo bia gbee tso eƒe xɔse kpakple eƒe dɔa ŋu.
Ƒo nu tso wò ɖevimenɔɣi ŋu na mí.
Esi mexɔ ƒe asieke la, míaƒe ƒomea ʋu tso Spain va tsi France.
Dzinyelawo nye Katolikotɔwo, gake esi mexɔ ƒe 16 la, nyemegava xɔ Mawu dzi se o.
Le nye susu nu la, viɖe aɖeke mele mawusubɔsubɔ me o.
Ne ame aɖe biam be, ne Mawu meli o la, ke aleke agbe wɔ dze egɔme mahã la, meɖoa eŋu nɛ be: "Fifia dzɔdzɔmeŋutinunyalawo mete ŋu ɖe eme haɖe o, gake gbe ɖeka woava kpɔ ŋuɖoɖo na nya ma. "
Nu ka tae nèsrɔ̃ nu tso ayikudɔ ŋu?
Mesrɔ̃ nu le ɖɔktasuku le Montpellier si le France.
Nufialagã aɖe si le sukua me la ɖo aɖaŋu nam be masrɔ̃ nu tso ayikudɔ ŋu.
Dɔ sia bia numekuku kple dɔnɔwo gbɔ kpɔkpɔ le ɣeyiɣi ma ke me.
Dɔ sia tututu dim mele be mawɔ.
Le ƒe 1990 me la, meva nɔ nu srɔ̃m tso lãmetsi si dzia ʋumenugbagbevi dzĩwo ɖe edzi le ame ƒe ƒu me la ŋu.
Ɣemaɣi la, wobunɛ be enye numekuku yeye.
Nu kae na nèva di be yeanya ne Mawu li?
Tso keke ƒe 1979 me la, Yehowa Ðasefowo va nɔ Biblia srɔ̃m kple srɔ̃nye Floréal.
Gake nyemetsɔ ɖeke le eme o.
Esi menɔ ɖevime la, mawusubɔsubɔ ti kɔ nam.
Ke hã srɔ̃nye kple mía viwo va zu Yehowa Ðasefowo, eye medidi o mía xɔlɔ̃wo katã kloe zu Yehowa Ðasefowo.
Mía xɔlɔ̃awo dometɔ ɖeka si ŋkɔe nye Patricia ɖo aɖaŋu nam be manɔ gbe dom ɖa.
Egblɔ nam be: "Ne ame aɖeke mele dziƒo se wò gbedodoɖa o hã la, magblẽ naneke le ŋuwò o.
Gake ne ame aɖe li la, wò ŋutɔ àkpɔ nu si adzɔ. "
Le ƒe aɖewo megbe la, meva di be manya tameɖoɖo si le agbea ŋu, eye meɖo ŋku Patricia ƒe nyawo dzi.
Ale wɔ meva nɔ gbe dom ɖa be mate ŋu ase nuwo gɔme.
Nu ka tae nèva di be yeanya tameɖoɖo si le agbea ŋu?
Esi ŋɔdzinuwɔlawo dze Xexeame Katã ƒe Asitsaƒegã si le New York dzi la, mebia ɖokuinye be nu ka tae nu vɔ̃ɖi wɔwɔ xɔ aƒe ɖe amegbetɔwo dome mahã.
Megblɔ na ɖokuinye be: ‘Mawusubɔla zazɛ̃nyahelawo le afɔku gã aɖe he ge ava mía dzi.
Ke hã nye ame nyanyɛ gbogbo aɖewo nye Yehowa Ðasefo ŋutifafamewo.
Woawo ya to vovo sãsãsã na zazɛ̃nyahelawo.
Wowɔna ɖe Biblia me nyawo dzi.
Ðewohĩ ahiã be nye hã madzro Biblia me kpɔ.’
Ale wɔ mede asi Biblia xexlẽ me.
Ðe wòsesẽ na wò be nàxɔe ase be Wɔla aɖe li le esi nènye ɖɔkta ta?
Ao.
Mekpɔa ŋudzedze ɖe ale si míaƒe ametia ƒe wɔwɔme wɔ nukue la ŋu ŋutɔ.
Le kpɔɖeŋu me, ale si míaƒe ayiku nana be ʋumenugbagbevi dzĩwo ƒe agbɔsɔsɔ dana sɔna le míaƒe ʋu me la wɔ nuku nam ŋutɔ.
Nu kae na nègblɔ nenema?
Meva nyɔ le ɖokuinye me be Mawu koe ate ŋu awɔ nu wɔnuku mawo gbegbe
Ðewohĩ ènyae be ʋumenugbagbevi dzĩwoe tsɔa ya ƒomevi si woyɔna be ɔksidzin la yia ŋutilã ƒe akpa vovovowo.
Ne ʋu sɔgbɔ do le ŋuwò alo nèle teƒe kɔkɔ aɖe la, ɔksidzin masɔ gbɔ le lã me na wò o.
Míaƒe ayikuwo dea dzesi ɔksidzin ƒe agbɔsɔsɔ si le lã me na mí.
Ne wode dzesii be ɔksidzin mesɔ gbɔ le lã me na mí kura o la, wonana be lãmetsi si nana be ʋumenugbagbevi dzĩwo dzina ɖe edzi la sɔna gbɔ ɖe edzi abe teƒe akpe ɖeka ene.
Lãmetsi sia nana be ƒutomemiwo wɔa ʋumenugbagbevi dzĩ yeyewo, eye ʋumenugbagbevi siawo tsɔa ɔksidzin gbogbo aɖewo yia ŋutilã ƒe akpa vovovowo.
Ewɔ nuku loo!
Togbɔ be mesrɔ̃ nu siawo hã la, ƒe ewo megbe hafi meva nyɔ le ɖokuinye me be Mawu koe ate ŋu awɔ nu wɔnuku mawo gbegbe.
Aleke nèbua Bibliae?
Mexlẽ ŋutinyagbalẽ kple modzakaɖegbalẽ xɔŋkɔ geɖewo, gake esi mexlẽ Biblia la, mekpɔe dze sii enumake be eto vovo.
Aɖaŋuɖoɖo siwo le eme ɖea vi na ame ale gbegbe be mekpɔe be ele be wòatso ame aɖe si kɔ boo wu amegbetɔwo gbɔ.
Yesu ƒe nuwɔnawo wɔ dɔ ɖe dzinye ŋutɔ.
Mekpɔe be ame ŋutɔŋutɔe wònye.
Seselelãmewo le esi eye xɔlɔ̃wo hã nɔ esi.
Esi wònye be nyemedi be maxlẽ Yehowa Ðasefowo ƒe agbalẽwo o ta la, mekua nu me le numekugbalẽwo kple agbalẽ bubuwo me ne medi be makpɔ ŋuɖoɖo na nyabiase aɖewo.
Nu kawo ŋue nèkua nu me le?
Meku nu me le ŋutinyagbalẽwo me . . .
Mlɔeba meƒo nya ta be Biblia ƒe nyagblɔɖi sia va eme ɖe ɣeyiɣi dzi pɛpɛpɛ
Nu siwo wɔ dɔ ɖe dzinye la dometɔ ɖekae nye ale si Biblia gblɔ ƒe si me woanyrɔ Yesu ɖe tsi me la ɖi.
Egblɔ ƒe agbɔsɔsɔ siwo ava yi tso Persia-dziɖula Artaxsasta ƒe dziɖuɖu ƒe ƒe 20 lia me dzi va se ɖe ƒe si me Yesu ado abe Mesia ene.
Numekuku mam elabe nye dɔa ƒe akpa ɖee wònye.
Eya ta meku nu me le ŋutinyagbalẽwo me be makpɔ kpeɖodzi na ƒe siwo me Artaxsasta ɖu dzi kple ƒe siwo me Yesu wɔ eƒe subɔsubɔdɔa.
Mlɔeba meƒo nya ta be Biblia me nyagblɔɖi sia va eme ɖe ɣeyiɣi dzi pɛpɛpɛ, eye meƒo nya ta be Mawu ƒe gbɔgbɔe kokokoe anya ʋã ame siwo ŋlɔe.
Kɔmpiutadziɖoɖoŋlɔla Aɖe Ƒe Xɔse
AGBALẼNYALAGÃ Fan Yu dze eƒe dɔwɔɖui si nye akɔntabubu ŋuti numekuku gɔme le Chinatɔwo ƒe Atɔmikŋusẽ Suku si gogo Beijing.
Ɣemaɣi la, enye mawudzimaxɔsela, eye wòxɔ nɔnɔmetɔtrɔ ƒe nufiafia dzi se.
Gake fifia, exɔe se be Mawue wɔ nuwo.
Nyɔ! magazinea talawo bia gbee tso eƒe xɔse ŋu.
Míeɖe kuku ƒo nu tso ɖokuiwò ŋu na mí.
Wodzim le ƒe 1959 me le Fuzhou City, le Jiangxi Nutoa me, le China.
Kaka maxɔ ƒe enyi la, dukɔa nɔ Hadomegbenɔnɔ ƒe Tɔtrɔwo wɔm.
Woɖe gbe na fofonye si nye mɔdodoɖaŋunyala be wòado ketekemɔ ato gbedada aɖe ƒo.
Zi ɖeka ko wòtea ŋu va srãa mí kpɔna ƒe sia ƒe hena ƒe geɖe.
Ɣemaɣi la, danye si fiaa nu le gɔmedzesuku gbɔe menɔ.
Suku si me wòfiaa nu le la kee míenɔ.
Le ƒe 1970 me la, eva hiã be míaʋu ayi Liufang, ɣemaɣi la enye kɔƒedu si me ahedada le le Linchuan Nutoa me eye nuɖuɖu hã vena le afi ma.
Nu ka dzie miaƒe ƒomea xɔ se?
Fofonye metsɔ ɖeke le mawusubɔsubɔ loo alo dunyahehe me o.
Buddhatɔe danye nye.
Wofiam le suku be ɖe agbea dzɔ le eɖokui si, eye mexɔ nu si nye nufialawo gblɔ la dzi se.
Nu ka tae nèva tsɔ ɖe le akɔntabubu me?
Akɔntabubu va dzɔa dzi nam elabena ele be nàtsɔ nanewo asɔ kple nanewo be nànya nane ƒe nyateƒenyenye.
Esi hadomegbenɔnɔ ƒe tɔtrɔwɔlawo ƒe ŋgɔnɔla Mao Tse-tung ku le ƒe 1976 megbe ye meyi yunivɛsiti.
Akɔntabubu koŋ ye mesrɔ̃.
Esi mexɔ Yunivɛsiti ɖaseɖigbalẽ vɔ la, dɔ gbãtɔ si mewɔ lae nye be maku nu me tso ale si woawɔ nukliaŋusẽ ƒe mɔ̃wo la ŋu.
Tsãa, aleke nèbua Bibliae?
Le ƒe 1987 me la, meyi Amerika be mayi nye yunivɛsiti nusɔsrɔ̃ dzi le Texas A&M Yunivɛsiti, axɔ ɖaseɖigbalẽ si de ŋgɔ wu.
Menya be Amerikatɔ geɖe xɔ Mawu dzi se eye woxlẽa Biblia.
Mese hã be Biblia me nyawo ɖea vi ŋutɔ, eya ta mekpɔe be ele be maxlẽe.
Mekpɔe be susu le Biblia me nyawo me.
Gake eƒe akpa aɖewo gɔmesese sesẽ nam eya ta medzudzɔ exexlẽ.
Nu kae na nègava tsɔ ɖe le Biblia me nyawo me?
Nusɔsrɔ̃ tso Wɔla aɖe ŋu la nye nu yeye nam, ta meɖoe be nye ŋutɔ maku nu me tso nyaa ŋu
Le ƒe 1990 me la, Yehowa Ðasefo aɖe va gbɔnye le aƒe me, eye wòtsɔ nu si Biblia gblɔ tso etsɔme nyui si le amegbetɔwo si la fiam.
Ewɔ ɖoɖo be atsu kple asi aɖe nava kpe ɖe ŋunye mase Biblia me nyawo gɔme.
Emegbe, srɔ̃nye Liping, si mexɔ Mawu dzi se o, si fiaa dzɔdzɔmeŋusẽŋununya le China la, hã dze Biblia sɔsrɔ̃ gɔme.
Míesrɔ̃ nu si Biblia gblɔ tso afi si agbe dzɔ tso la ŋu.
Mawunyakpukpui si woxlẽ nam la gblɔ be: "Mifɔ mo dzi, ne miakpɔ nu!
Ame ka wɔ nu siawo? . . .
Wo dometɔ aɖeke mesusɔna o le eƒe ŋusẽ geɖe kple alɔkame sesẽ la nu. "
Nya sia wɔ dɔ ɖe dzinye ŋutɔ.
Eye susu le eme hã be míaxɔe ase be Nunyala aɖe kokoko gbɔe dzɔdzɔmeŋusẽ si na nuwo le ɖoɖo nu le xexea me la tso.
Ðe susu si le asiwò tsã be ɖeko nuwo dzɔ le wo ɖokui si la trɔa?
Vivivi la, meva nɔ dzesi demee be kpeɖodzi boo aɖeke mele ame siwo fiaa nu be ɖeko nuwo dzɔ le wo ɖokuiwo si ƒe nufiafia vovovoawo ŋu o.
Le nyateƒe me la, wonye nya siwo wokpa be woatsɔ aɖee afia be ɖe nu gbagbewo ƒe lãmenu siwo ƒe wɔwɔme wɔ nuku, abe woƒe dɔlélenutsiŋutete ene la, dzɔ le vo me.
Zi ale si meyi edzi le nu srɔ̃m tso dɔlélenutsiŋutete ŋu la, zi nenemae mekpɔnɛ be eƒe wɔwɔme de ŋgɔ eye wòwɔa dɔ nyuie ŋutɔ.
Eya ta nye numekukuwo na meƒo nya ta be Wɔla nyanu aɖee wɔ nu gbagbewo.
Nye numekukuwo na meƒo nya ta be Wɔla nyanu aɖee wɔ nu gbagbewo
Àte ŋu agblɔ nu siwo ɖo kpe edzi be ɖe wowɔ nu gbagbewo la dometɔ aɖewo na mía?
Dɔlélenutsiŋutete ƒe wɔwɔme kple eƒe dɔwɔwɔ keke ta eye wowɔ wo wonye ŋutilãtakpɔnuwo koŋ tso dɔlékui vovovowo si me.
Ŋutilãtakpɔnu siawo le hatsotso eve me eye wowɔa dɔ aduadu.
Hatsotso gbãtɔ hona ɖe dɔlékui siwo ge ɖe ŋutilã me ŋu le gaƒoƒo ʋɛ aɖewo me.
Ŋutilãtakpɔnu ƒe hatsotso evelia sia me tɔwo ɖoa ŋku nu dzi ŋutɔ.
Eya ta ne dɔlékui mawo ke gage ɖe ŋutilã me le ƒe aɖewo megbe gɔ̃ hã la, wodea dzesi wo hehoa aʋa ɖe wo ŋu enumake.
Dɔlélenutsiŋutetea wɔa dɔ nyuie ale gbegbe be míenyana kura be dɔlékuiwo ge ɖe míaƒe ŋutilã me eye takpɔnuwo wɔ avu kpli wo o.
Eye nu si gawɔ nukue nye ale si dɔlélenutsiŋutetea tea ŋu dea vovototo nu siwo tso gota ge ɖe lã me kple lãmenugbagbevi alafa geɖe siwo le míaƒe lã me la dome.
Gblɔe na mí, nu kae dzɔna ne dɔlékui aɖe ge ɖe ŋutilã me?
Dɔlékuiwo toa míaƒe dzitodzito, nuɖuɖu, aɖiɖɔtoe kple ŋutigbalẽ me gena ɖe míaƒe lã me.
Ne míaƒe dɔlélenutsiŋutetea de dzesii be dɔlékuiwo ge ɖe míaƒe lã me la, enana be ŋutilãtakpɔnu geɖewo hoa aʋa ɖe dɔlékuiawo ŋu ɖe wo nɔewo yome.
Ŋutilãtakpɔnu ɖe sia ɖe ƒe hoho nana be bubu si sẽ wui hona ɖe eyome hewɔa avu kple dɔlékuiawo vevie.
Ale si nu sia yia edzii la gɔme sese mele bɔbɔe o!
Ke ɖe míate ŋu agblɔ be dzɔdzɔmeŋutinunya na nègaxɔ Mawu dzi se wua?
Nenema tututue!
Ale si míaƒe dɔlélenutsiŋutete sẽ ŋu kple ale si eƒe dɔwɔwɔ de ŋgɔe la ɖo kpe edzi be Wɔla nyanu lɔ̃ame aɖee wɔ nuwo.
Magblɔ kpee be dzɔdzɔmeŋutinunya na hã be megaxɔ Biblia dzi se wu.
Le kpɔɖeŋu me, Lododowo 17:22 gblɔ na mí be "dzi kpɔdzidzɔ nana lãme hayana. "
Numekulawo va de dzesii be míaƒe seselelãmewo kpɔa ŋusẽ ɖe míaƒe dɔlélenutsiŋutete ƒe dɔwɔwɔ nyuie dzi.
Nuxaxa ate ŋu ana be míaƒe ŋutilãtakpɔnuwo nagbɔdzɔ.
Mia tɔ dzɔdzɔmeŋutinunyala geɖe mexɔ Mawu dzi se o, nu ka gbɔe wòtso?
Susu vovovowo tae.
Abe ale si wònɔ le gonyeme ene la, ɖeko wo dometɔ aɖewo xɔa nu siwo wofiaa wo le suku dzi sena.
Ðewohĩ wosusuna be kpeɖodzi sẽŋuwo le nufiafia si nye be ɖeko nuwo dzɔ le wo ɖokuiwo si la ŋu.
Wo dometɔ geɖe hã mebua tame boo tso ale si nu gbagbewo wɔ va dzɔ la ŋu o.
Esi menye akɔntanyala ta la, ele bɔbɔe be mabu akɔnta anya ale si wòdzɔe be nuwo le ale si wole.
Mesrɔ̃e hã be hafi agbe nate ŋu adzɔ le vome la, ele be amenyinu (protein) vovovowo nanɔ anyi xoxo.
Eya ta medze agbagba be makpɔe ɖa be anya wɔ be amenyinu sia nadzɔ le eɖokui si hã.
Amenyinu siawo le lãmenugbagbevi suetɔ siwo ƒe dɔwɔwɔ gɔmesese sesẽ la dome, eye amenyinu sia ƒomevi vovovo akpe geɖe ye le lãmenugbagbeviwo me eye wowɔa dɔ le ɖoɖo nu pɛpɛpɛ.
Abe ame bubuwo ke ene la, meva de dzesii be manya wɔ be amenyinu sia nadzɔ le eɖokui si kura o!
Nyemexlẽ naneke le nɔnɔmetɔtrɔnufiafiagbalẽ aɖeke me kpɔ si ɖe eme be lãmenugbagbevi suetɔ siwo ƒe dɔwɔwɔ gɔmesese sesẽ la ate ŋu adzɔ le wo ɖokui si, kaka woahayi nugbagbevi si me wowɔa dɔ le la ƒe akpa aɖe nye ge o.
Le gonyemea, kpeɖodziawo fia be Wɔla aɖe li.
Nu kae na nèka ɖe edzi be Mawu gbɔe Biblia tso?
Esi Yehowa Ðasefowo yi nua sɔsrɔ̃ dzi kplim la, mesrɔ̃ nu tso Biblia me nyagblɔɖi gbogbo aɖewo siwo va eme la ŋu.
Esi meva nɔ wɔwɔm ɖe Biblia ƒe mɔfiamewo dzi la, eɖe vi nam.
Mebiaa ɖokuinye be, ‘Aleke wòanya wɔ be Biblia ŋlɔla siwo nɔ anyi ƒe akpe geɖe do ŋgɔ la naŋlɔ nu siwo gale vi ɖem na mí egbea?’
Vivivi la, meva kpɔe be Mawu ƒe Nyae Biblia nye vavã.
Nu kae na nègava ka ɖe edzi geɖe wu be Wɔla aɖe li?
Ne mede ŋugble le xexea me nuwo ŋu la, naneke meli mawɔ tsɔ wu be maxɔ Wɔlaa dzi ase o.
Fifia meŋlɔa kɔmpiutadziɖoɖowo eye zi geɖe la, ewɔa nuku nam be míaƒe susu wɔa dɔ sãsãsã wu kɔmpiutadziɖoɖowo.
Le kpɔɖeŋu me, ŋutete si le míaƒe susua ŋu be wòade dzesi gbeɖiɖi vovovowo la wɔ nuku ŋutɔ.
Mía dometɔ geɖe tea ŋu sea gbeɖiɖiwo gɔme, ne womegblɔ nya aɖe wu enu o gɔ̃ hã, ne ame aɖe ko nu, kpe kpe, ku kɔ, do gbe bubu, do ɣli, ne hoowɔwɔ le edzi yim, alo ne telefon me mekɔ o.
Ðewohĩ àbui be esia nye nu tsɛ aɖe ko.
Ke hã, kɔmpiutadziɖoɖoŋlɔlawo bunɛ be ele etɔxɛ.
Amegbetɔ ƒe susu de ŋgɔ wu kɔmpiutadziɖoɖo nyuitɔ si tea ŋu dea dzesi gbeɖiɖiwo sãsãsã.
To vovo na kɔmpiuta deŋgɔwo la, míaƒe susu ya tea ŋu dea dzesi seselẽlamewo, gbegbɔgblɔ vovovowo kple ame vovovowo ƒe nuƒowo.
Kɔmpiutadziɖoɖoŋlɔlawo le nu me kum tso ale si woate ŋu ana kɔmpiuta nawɔ dɔ abe amegbetɔ ƒe susu ene ŋu eye wòade dzesi gbeɖiɖi vovovowo.
Meka ɖe edzi be esia wɔwɔ fia be wole nu srɔ̃m tso nu siwo Mawu wɔ la ŋu.
Dzɔdzɔmeŋusẽŋununyala Aɖe Ƒe Xɔse
WENLONG HE srɔ̃ nu tso dzɔdzɔmeŋusẽ ŋu zi gbãtɔ le Suzhou si le Jiangsu Nuto me le China.
Ekpɔ gome le dukɔwo dome magazine si ku ɖe mɔ̃ɖaŋununya ŋu ŋɔŋlɔ me eye eya ŋutɔ ŋlɔ agbalẽ geɖe ku ɖe dzɔdzɔmeŋutinunya ŋu.
Fifia, Wenlong He le dɔ wɔm le Strathclyde Yunivɛsiti si le Scotland.
Le eƒe sɔhɛme la, exɔe se be ɖeko nu gbagbewo dzɔ le wo ɖokui si, gake emegbe eva ƒo nya ta be ɖe wowɔ wo.
Ƒo nu tso ɖokuiwò ŋu na mí.
Wenlong He
Wodzim le ƒe 1963 me eye metsi le China ƒe kɔƒe aɖe si le Yangtze Tɔsisia ƒe anyiehe le Jiangsu Nutoa me.
Wolɔ̃a nuto ma yɔyɔ be mɔlu kple tɔmelã ƒe anyigba elabe nuɖuɖu bɔ ɖe afi ma ale gbegbe.
Esi menye ɖevi la, mebiaa ɖokuinye be: ‘Nu ka tae nuɖuɖu viviwo bɔ ɖe xexea me alea?
Ðe wodzɔ le wo ɖokui sia?
Wo dometɔ kae dzɔ gbã, koklovi alo koklozi?’
Mawudzimaxɔselawo bɔ ɖe China, eya ta wofiam le suku be ɖeko nu gbagbewo dzɔ le wo ɖokui si.
Ƒo nu tso wò ƒometɔwo hã ŋu na mí.
Dzinyelawo mexɔ Mawu dzi se o.
Danye nye agbledela. Fofonye nye xɔtuɖaŋunyala eye wòɖo xɔtudɔwɔƒe aɖe.
Nyee nye woƒe ŋutsuvi atɔ̃awo ƒe tsitsitɔ.
Nublanuitɔe la, nɔvinye ŋutsu eve ku le woƒe ɖevime.
Esia na mexaa nu vevie eye mebia ɖokuinye be: ‘Nu ka tae ame kuna?
Ðe magakpɔ nɔvinyeawo gbe ɖeka?’
Nu ka tae nèsrɔ̃ dzɔdzɔmeŋutinunya?
Nu si tae nye be mebua tame vevie tso dzɔdzɔmenuwo ŋu eye mesusui be nusɔsrɔ̃ ƒomevi sia akpe ɖe ŋunye makpɔ ŋuɖoɖo na nyabiase siwo ɖea fu nam tso ɖevime ke.
Nu kawo ŋue nèkua nu me le?
Mesrɔ̃ nu tso ale si mana atɔm-menuwo ƒe dusisi nadzi ɖe edzi agogo kekeli ƒe dusisi.
Esia wɔe be mesrɔ̃ nu tso atɔm ƒe wɔwɔme ŋu.
Meku nu me hã tso ale si woatrɔ asi le keklẽŋusẽ ƒe sesẽme ŋu wòato keklẽŋusẽ siwo woyɔna be microwave (micro-onde) ƒe sesẽme ŋu evɔ made keklẽŋusẽ si woyɔna be infrared (infrarouge) ƒe sesẽme nu o.
Togbɔ be ga tae mewɔa esia ɖo hã la, nu bubu si hã tae mewɔnɛ ɖoe nye be manya nu tso ale si xexea wɔ va dzɔ ŋu.
Aleke wòdzɔe be nèva tsɔ ɖe le Biblia me?
Le ƒe 1998 me la, Yehowa Ðasefo eve va gbɔnye le aƒe me.
Wogblɔ be yewoakpe ɖe ŋunye makpɔ ŋuɖoɖo na nye nyabiaseawo le Biblia me.
Srɔ̃nye Huabi, si hã nye dzɔdzɔmeŋutinunyala va wɔ ɖeka kpli mí le numedzodzroa me.
Togbɔ be zi gbãtɔe nye ema míekpɔ Biblia hã la, aɖaŋuɖoɖo nyui siwo le eme la wɔ dɔ ɖe mía dzi ŋutɔ.
Míekpɔ ale si Biblia ƒe aɖaŋuɖoɖowo dzi wɔwɔ ɖe vi na atsu kple asi siwo va dzroa nuwo me kpli mí.
Dzi dzɔa wo eye wometsɔ nu geɖe do agba na wo ɖokui le agbe me o.
Gake nu si Biblia gblɔ tso Mawu ŋu la na nye susu va nɔ wɔwɔm eveve be ɖe woanya wɔ xexea mahã.
Abe dzɔdzɔmeŋusẽŋununyala ene la, nye dɔe nye be mase dzɔdzɔmenuwo gɔme.
Eya ta medi be magaku nuwo me tsitotsito.
Eya ta medi be magaku nuwo me tsitotsito
Ke nu kawo ŋue nèva ke ɖo?
Gbã la, menya be nu vovovo siwo le ƒuƒoƒo me mate ŋu anɔ ɖoɖo nu o negbe ɖe nu bubu aɖe kpɔ ŋusẽ ɖe wo dzi.
Emae woyɔna be dzɔdzɔmeŋusẽ ƒe se evelia.
Esi wònye be ɖe xexe gbahooa kple nu gbagbewo le ɖoɖo manyagblɔ aɖe nu ta la, meƒo nya ta be ame aɖee wɔ wo, eyae anye Wɔla la.
Eveliae nye be edze abe ɖe wowɔ xexe gbahoo sia kple anyigba ale be agbe nanya nɔ le edzi ene.
Nu kae ɖo kpe edzi na wo be ɖe wowɔ nu gbagbewo?
Le nyateƒe me la, nu gbagbe siwo katã le anyigba dzi la hiã ɣe ƒe ŋusẽ hafi woate ŋu anɔ agbe.
Ne ŋusẽ sia tso ɣea gbɔ gbɔna anyigba la ezua keklẽŋusẽ le yame.
Keklẽŋusẽ sia va ɖoa anyigba hezua keklẽŋusẽ ƒomevi vovovowo.
Woyɔa keklẽŋusẽ si ƒua du wu la be gamma ray (rayon gamma) si gblẽa ŋu.
Esiwo kplɔe ɖoe nye X-ray (rayon X), ultraviolet ray, kekeli, infrared, microwave kple esi meɖoa anyigba kaba o, si nye radio ƒe gbeɖiɖixɔŋusẽwo.
Eɖe dzesi ŋutɔ be wowɔ ya si ƒo xlã míaƒe anyigba be wòaxe mɔ na keklẽŋusẽ siwo gblẽa nu evɔ wòaɖe mɔ na keklẽŋusẽ siwo ɖea vi na mí ya be woaɖo anyigba dzi.
Nu ka tae nu ma wɔ dɔ ɖe dziwò nenema gbegbe?
Nya siwo wogblɔ ku ɖe nuwɔwɔwo ŋu le Biblia ƒe gɔmedzedze tso kekeli ŋu la wɔ dɔ ɖe dzinye ŋutɔ.
Afi ma gblɔ be: "Mawu gblɔ be: Kekeli nedo!
Eye kekeli do. "
Ɣe ƒe keklẽ si le xexe gbahooa me ƒe akpa sue aɖe koe amegbetɔwo tea ŋu kpɔna, ke hã kekeli hiã hafi nu gbagbewo nate ŋu anɔ nyigba dzi.
Atiwo hiã na kekeli be woatsɔ awɔ woƒe nuɖuɖuwo, eye mí amegbetɔwo hã míehiã nɛ be míate ŋu akpɔ nu.
Ale si kekeli wɔna tea ŋu va ɖoa anyigba dzi la mate ŋu anye nudogoɖenunu o.
Esi gawɔ nuku wue nye ale si ya si ƒo xlã anyigba ɖea mɔ ultraviolet-keklẽŋusẽ ʋɛ aɖe ko va ɖoa anyigba dzi.
Nu kae ɖe dzesi le keklẽŋusẽ sia ŋu?
Míehiã ultraviolet-keklẽŋusẽ ʋɛ aɖe be wòana nunyiame si woyɔna be vitamin D la míaƒe ŋutigbalẽ, enaa ŋusẽ nɔa míaƒe ƒuwo ŋu eye wòkpɔa mía ta tso kansa kple dɔléle bubuwo si me.
Gake ne keklẽŋusẽ sia sɔ gbɔ akpa la, enaa ŋutigbalẽmekansa kple ŋkudɔ mí.
Ne ya si ƒo xlã anyigba ɖe mɔ ɖe keklẽ sia ƒe sue aɖe si sɔ ŋu wòva ɖo anyigba dzi la, esɔna na mí ŋutɔ.
Le nye ya gonyeme la, esia ɖo kpe edzi be ame aɖee wɔ anyigba kple nu gbagbewo.
Ʋɛʋɛʋɛ la, nye kple srɔ̃nye Huabi míeva ka ɖe edzi be Wɔla aɖe li eye be eyae na woŋlɔ Biblia.
Le ƒe 2005 me la, míezu Yehowa Ðasefowo eye míekpɔa gome le Biblia me gbedeasia fiafia amewo me.
Atikeŋutinumekula Aɖe Ƒe Xɔse
Frédéric Dumoulin
Frédéric Dumoulin ku nu me tso atikewɔwɔ ŋu le Ghent Yunivɛsiti si le Belgium ƒe ewo kple edzivɔ.
Ɣeaɖeɣi va yi la, mexɔe se be Mawu li o.
Gake emegbe Frédéric va xɔe se be Mawue wɔ nu gbagbewo.
Nyɔ! magazinea talawo bia gbe Frédéric si nye Yehowa Ðasefo fifia tso eƒe xɔse kpakple eƒe dɔa ŋu.
Ðe wonyi wò le mawusubɔsubɔha aɖe mea?
Katolikotɔe danye nye.
Gake esi mexlẽ nu tso Atitsogaʋa kple Ŋutasẽʋɔnudɔdrɔ̃ ŋu la, mawusubɔsubɔ to le mo nam keŋkeŋ.
Mexlẽ nu tso subɔsubɔha siwo mexɔ Kristo dzi se o hã ŋu, gake mekpɔe be tɔgã-tɔɖiviwo koe wo katã wonye.
Esi mexɔ ƒe 14 la, mese le ɖokuinye me be nu fitifiti wɔwɔ si bɔ ɖe subɔsubɔhawo me ɖo kpe edzi be Mawu meli o.
Eya ta esi wofia num tso nɔnɔmetɔtrɔ ŋu le suku la, melɔ̃ ɖe edzi be nu siwo me agbe me le o woe trɔ ʋuu va zu nu gbagbewo.
Nu kae na nèva tsɔ ɖe le dzɔdzɔmeŋutinunya me?
Esi mexɔ ƒe adre la, wona nusuekpɔmɔ̃m eye wòva zu nye fefenu vevitɔ.
Metsɔnɛ léa ŋku ɖe nudzodzoevi lédzinamewo abe kpakpaluʋui ene ŋu.
Aleke wòdzɔe be nèva tsɔ ɖe le ale si nu gbagbewo wɔ va dzɔ me?
Esi mexɔ ƒe 22 la, medo go Yehowa Ðasefo aɖe si nye dzɔdzɔmeŋutinunyala.
Exɔe se be Mawue wɔ nu gbagbewo.
Esia wɔ moya nam ŋutɔ.
Mesusui be mate ŋu ana wòakpɔe be bometsitsie eƒe dzixɔse ma nye.
Gake nukutɔe la, eɖo nye nyabiasewo ŋu nam wòde edeƒe.
Meva nɔ ŋugble dem tso ame siwo xɔ Mawu dzi se la ƒe nuwɔnawo ŋu.
Le ɣleti ʋɛ aɖewo megbe la, megado go Ðasefo bubu si hã nya nu tso atikewɔnyawo ŋu.
Esi wòbe yeaƒo nu tso yeƒe dzixɔsewo ŋu nam la, melɔ̃ elabena medi be manya nu si tae amewo xɔ Mawu dzi se.
Medi be maɖe fuflugba si wòdo na eɖokui la ɖa le ta nɛ.
Ðe nète ŋu na wòkpɔe be ɖe woflu yea?
Ao.
Eya ta meva te nusɔsrɔ̃ tso nufiafia siwo ƒo nu tso ale si nu gbagbewo wɔ va dzɔ la ŋu.
Nukutɔe la, meva kpɔe be dzɔdzɔmeŋutinunyala xɔŋkɔ aɖewo gblɔ be lãmenugbagbevi suetɔ kekeake gɔ̃ hã ƒe wɔwɔme de ŋgɔ ale gbegbe be mate ŋu adzɔ le eɖokui si le anyigba sia dzi o.
Wo dometɔ aɖewo xɔe se be yamenutowo mee lãmenugbagbevi mawo dzɔ tso.
Woƒe nu mesɔ kura le ale si nu gbagbewo wɔ va dzɔ ŋu o.
Ekema ɖe woƒe nu sɔ le nane ya mea?
Ewɔ moya be dzɔdzɔmeŋutinunyala geɖe da asi ɖe edzi be le mɔ aɖe nu la, dzɔdzɔmenu siwo me agbe mele o lae trɔ ʋuu va zu nu gbagbewo.
Meva nɔ ɖokuinye biam be: ‘Ne wobe ɖeko agbe dzɔ le eɖokui si evɔ womenya ale si wòdzɔe o la, ke nu kae na woka ɖe edzi alea gbegbe be nenema wòdzɔe?’
Meva nɔ nu si Biblia gblɔ tso ale si nu gbagbewo wɔ va dzɔ la ŋu bum vevie.
Aleke nèkpɔ Biblia ƒe nyawoe?
Zi ale si meva le nu srɔ̃m tso Biblia ŋui la, zi nenemae mekana ɖe edzi be emenyawo nye nyateƒe.
Le kpɔɖeŋu me, nyitsɔ laa hafi dzɔdzɔmeŋutinunyalawo va kpɔe dze sii be gɔmedzedze li na xexe gbahoo sia.
Gake Biblia ƒe kpukpui gbãtɔ si woŋlɔ ƒe 3,500 aɖewoe nye esia gblɔ be: "Le gɔmedzedzea me Mawu wɔ dziƒo kple anyigba. "
Meva kpɔe be ne Biblia gblɔ nya aɖe tso dzɔdzɔmenuwo ŋu la, nenema tututu wònɔna.
Meva kpɔe be ne Biblia gblɔ nya aɖe tso dzɔdzɔmenuwo ŋu la, nenema tututu wònɔna
Ðe wòsesẽna na wò be nàxɔ Mawu dzi ase le esi nènye dzɔdzɔmeŋutinunyala ta?
Kpao!
Ɣeyiɣi si me meva xɔ Mawu dzi se la, menɔ nu srɔ̃m tso dzɔdzɔmeŋutinunya ŋu anɔ abe ƒe etɔ̃e nye ema ene.
Va se ɖe fifia la, zi ale si mele nu srɔ̃m tso nu gbagbewo ƒe wɔwɔme ŋu la, zi nenemae mexɔnɛ sena be Wɔla aɖe li.
Àte ŋu ana eƒe kpɔɖeŋu aɖe mía?
Mesrɔ̃ nu tso ŋusẽ si atikewo kple aɖinuwo kpɔna ɖe nu gbagbewo dzi la ŋu.
Nu si wɔ dɔ ɖe dzinye wue nye ale si aɖinuwo kple nugbagbevi gblẽnuwo metea ŋu gena ɖe míaƒe ahɔhɔ̃ me o.
Nane li si tso míaƒe ʋu kple lãmenugbagbevi siwo le ahɔhɔ̃a me la dome.
Nu kae wɔ nuku le nu ma ŋu?
Anɔ abe ƒe alafa ɖeka kple edzivɔ aɖewoe nye esia la, numekulawo de dzesii be nu siwo gena ɖe míaƒe ʋu me la yina ɖe ŋutilã ƒe akpa sia akpa negbe ahɔhɔ̃ kple dzimeƒuka koe do le eme.
Nu ma wɔ nuku nam ŋutɔ elabe ʋuka wuwlui gbogbo aɖewoe tsɔa ʋu yina na lãmenugbagbevi ɖe sia ɖe si le ahɔhɔ̃a me.
Ʋua klɔa lãmenugbagbevi siwo katã le ahɔhɔ̃a me la, eye ʋua kee naa nuɖuɖu kple ɔksidzin wo.
Ke aleke wòdzɔe be ʋua megena ɖe lãmenugbagbevi siwo le ahɔhɔ̃a me la me o?
Ƒe geɖewoe nye esia womenya ale si tututu esia dzɔnae o.
Nu kae xea mɔ na ʋua be megena ɖe lãmenugbagbevi siwo le ahɔhɔ̃a me la me o? Ʋuka wuwlui siwo le ahɔhɔ̃a me mele abe aŋenuwo ene o.
Lãmenugbagbeviwo le ʋuka mawo ŋuti.
Lãmenugbagbevi mawo ɖea mɔ nu ƒomevi aɖewo kple nugbagbevi nyaŋuinyaŋuiwo gena ɖe wo me alo zɔna le wo dome.
Ke hã, lãmenugbagbevi siwo le míaƒe ahɔhɔ̃ ƒe ʋukawo ŋu ya to vovovo kura.
Wotigi ɖe wo nɔewo ŋu.
Lãmenugbagbevi siawo kple woƒe kpeƒewo wɔ nuku.
Nu siawo tea ŋu ɖea mɔ nanewo abe ɔksidzin, karbɔn-ya kple ʋumesukli toa ʋukawo me gena ɖe wo me le ɖoɖo nu.
Gake meɖea mɔ nu bubuwo abe protein kple lãmenugbagbevi bubuwo gena ɖe eme o.
Eya ta nu si xea mɔ na ʋua be megena ɖe ahɔhɔ̃a me o la nyea molecule si xea mɔ na lãmenu vovovowo.
Nye ya mekpɔe be nu ma mate ŋu adzɔ le eɖokui si o.
Nu Gbagbewo Ŋuti Nunyala Aɖe Ƒe Xɔse
Ðɔkta Hans Kristian Kotlar
Le ƒe 1978 me la, Ðɔkta Hans Kristian Kotlar dze eƒe agbemedɔ gbãtɔ abe dzɔdzɔmeŋutinunyala ene gɔme le Norwegian Radium Hospital. Ekua nu me tso dzɔdzɔmenuwo ŋu.
Ɣemaɣi la, eva di vevie be yeanya ale si nu gbagbewo wɔ va dzɔ.
Nyɔ! magazinea talawo bia gbee tso eƒe numekukuwo kple eƒe mawudzixɔse ŋu.
Nu kae na nètsɔ ɖe le ale si nu gbagbewo wɔ va dzɔ kple nu si tae míele agbe ɖo la me?
Tɔ́nye nye Katolikotɔ eye Nɔnye nye Protestanttɔ.
Gake wometsɔa mawusubɔsubɔ nu vevie o.
Esime menye ŋutsuvi dzaa la, medea ŋugble tso nu si tae míele agbe ɖo la ŋu, eye mexlẽ agbalẽwo tso Buddha Subɔsubɔha, Hindu Subɔsubɔha kple Islam Subɔsubɔha ŋu.
Mebia Mawu gɔ̃ hã kpɔ be wòana manya nyateƒe la.
Le ƒe 1970 ƒe ƒeawo me la, wova wɔ ŋgɔyiyi ɖedzesi geɖewo le lãmenugbagbeviwo ŋuti nunya me, eye mesusui be esia ate ŋu ana woava nya ale si nu gbagbewo wɔ va dzɔ.
Nu gbagbewo ƒe lãmenugbagbeviwo ƒe wɔwɔme wɔ dɔ ɖe dzinye ŋutɔ, eya ta metiae be masrɔ̃ nu tso nu gbagbewo ŋu.
Gakpe ɖe eŋu la, nufialawo dometɔ akpa gãtɔ gblɔna be ɖe nuwo dzɔ le wo ɖokuiwo si, eye mexɔ woƒe nyawo dzi se.
Nu ka tae nètsɔ ɖe le Biblia me?
Yehowa Ðasefo eve va míaƒe aƒe me gbe ɖeka.
Togbɔ be wodo vivi ɖe ŋunye hã la, meblu ɖe wo ta, eye megblɔ be nyemedi be mase woƒe nyawo o.
Srɔ̃nye se mía ŋkɔ, eye wògblɔ nam be: "Srɔ̃nye Hans Kristian, mèwɔe nyuie o.
Menye wòe dina be yeanya nu si ta míele agbe ɖo oa? "
Mekpɔe be eƒe nya le eme; ŋu kpem.
Ale wɔ mesi du dze Ðasefoawo yome.
Esi míenɔ dze ɖom la, megblɔ na wo be medi be manya nenye be Biblia wɔ ɖeka kple dzɔdzɔmeŋutinunya.
Aleke wowɔ nui?
Woxlẽ nya si Biblia gblɔ tso afi si dzɔdzɔmeŋusẽ si le xexea me la dzɔ tso la ŋu nam.

Ðe wòle be woabia nya geɖe tso nufiafia sia ŋu hafi.
Yehowa Ðasefowo ƒe amedzrowɔwɔ kple ale si woxɔ ŋugbe si Wɔlaa do ku ɖe etsɔme nyui aɖe ŋu dzi se la wɔ dɔ ɖe dzinye ŋutɔ.
Ðe wokua nyawo me tsitotsito hekpɔa kpeɖodzi na wo hafi xɔa wo dzi sena, ke menye nyakpakpa alo nususugblɔwo dzie woxɔna sena o.
Nugbagbesueŋutinunyala Aɖe Ƒe Xɔse
Ðɔkta Feng-Ling Yang
Feng-Ling Yang nye numekulagã ƒe kpeɖeŋutɔ le Taipei ƒe numekuƒe gã si le Taiwan.
Wota nu siwo ŋu wòke ɖo la ɖe dzɔdzɔmeŋutinunya ƒe agbalẽwo me.
Tsã la, exɔ nufiafia si nye be ɖeko nuwo dzɔ le wo ɖokui si la dzi se.
Gake eva trɔ susu emegbe.
Nyɔ! magazinea talawo bia gbee tso dzɔdzɔmeŋutinunya kple eƒe xɔse ŋu.
Ƒo nu tso wò ƒometɔwo kple hehe si nèxɔ ŋu na mí.
Dzinyelawo da ahe kolikoli eye nɔnye meɖo afɔ suku xɔ me kpɔ o.
Míenyia ha eye míedea amagbewo ƒe agble hã le teƒe aɖe si tsi ɖɔna ɖo edziedzi si te ɖe Taipei-dua ŋu.
Dzinyelawo fia nu si tae wòle vevie be manye dɔ sesẽ wɔla lam eye wofiam hã be makpe ɖe amewo ŋu.
Mawusubɔlawoe dziwòlawo nyea?
Dzinyelawo nye Tao-subɔsubɔha me tɔwo.
Míesaa vɔ na "Dziƒo Mawu " la, gake míenya naneke tso eŋu o.
Mebiaa ɖokuinye be: ‘Nu ka tae amewo ɖua aya?
Nu ka tae amewo dia wo ɖokuiwo tɔ?’
Mexlẽ agbalẽ geɖe tso Tao-subɔsubɔha, Buddha-subɔsubɔha kpakple Europatɔwo kple Amerikatɔwo ƒe ŋutinyawo ŋu.
Mede sɔleme geɖewo gɔ̃ hã.
Gake nyemete ŋu kpɔ nye nyabiaseawo ƒe ŋuɖoɖowo o.
Melɔ̃ akɔntabubu, eye se siwo fiaa mɔ ɖoɖo si nu dzɔdzɔmenuwo nɔna la wɔa dɔ ɖe dzinye ŋutɔ.
Se aɖewoe fiaa mɔ ɖoɖo si nu nuwɔwɔ ɖe sia ɖe wɔa dɔ le, tso xexeme gbahoo sia dzi va se ɖe nugbagbevi suetɔ kekeake dzi.
Medi vevie be mase ale si se siawo wɔa dɔe la gɔme.
Nu ka tae nèxɔ nufiafia si nye be ɖeko nuwo dzɔ le wo ɖokuiwo si la dzi se tsã?
Nyemesrɔ̃ naneke si tsi tre ɖe nufiafia sia ŋu kpɔ o.
Le nye sekɛndrisukudeɣi kple yunivɛsitideɣi sia la, wofiaa mí be ɖeko nuwo dzɔ le wo ɖokuiwo si.
Eye esi wònye mekua nu me tso nu gbagbewo ŋu ta la, ele nam be maxɔ nufiafia si nye be ɖeko nuwo dzɔ le wo ɖokuiwo si la dzi se.
Esi wònye mekua nu me tso nu gbagbewo ŋu ta la, ele nam be maxɔ nufiafia si nye be ɖeko nuwo dzɔ le wo ɖokuiwo si la dzi se
Nu kae na nèva dze Biblia xexlẽ gɔme?
Meʋu yi ɖatsi Germany le ƒe 1996 me be masrɔ̃ nu ayi ŋgɔe le nye yunivɛsitiɖaseɖigbalẽ gbãtɔ xɔxɔ megbe.
Le ƒe si kplɔe ɖo me la, medo go aƒenɔ aɖe si ŋkɔe nye Simone.
Yehowa Ðasefoe wònye, eye egblɔ be yeakpe ɖe ŋunye makpɔ ŋuɖoɖo na nye nyabiasewo le Biblia me.
Esi wògblɔ nam be Biblia gblɔ nu si ta míele agbe ɖo la, ewɔ dɔ ɖe dzinye ale gbegbe.
Esia ta mefɔna fɔŋli ga ene kple afã gbe sia gbe xlẽa Biblia gaƒoƒo ɖeka sɔŋ.
Eyome menɔa zɔzɔm le nutoa me henɔa ŋugble dem le nu siwo mexlẽ ŋu.
Le ƒe si kplɔe me la, mexlẽ Biblia katã vɔ.
Ale si Biblia me nyagblɔɖiwo va eme pɛpɛpɛ la wɔ dɔ ɖe dzinye ŋutɔ.
Vivivi la, meva ka ɖe edzi bliboe be Mawu gbɔe Biblia la tso.
Afi kae nèsusuna tsã be nu gbagbewo dzɔ tso?
Esi menɔ afi si nu gbagbewo dzɔ tso ŋu bum vevie le ƒe 1990 ƒe nuwuwu la, molecule ŋuti nunyalawo va te dzesidedee be ɖoɖo si nu nu gbagbewo ƒe lãmenuwo le kple woƒe dɔwɔwɔ de ŋgɔ sãsãsã wu ale si wobui tsã.
Enye nyateƒe be dzɔdzɔmeŋutinunyalawo nyae tso gbe aɖe gbe ke be nunyiame siwo le nu gbagbewo ƒe lãmenugbagbeviwo me la ƒe wɔwɔme kple dɔwɔwɔ gɔme sese sesẽ wu molecule ɖe sia ɖe si li la tɔ.
Gake fifia la, wova nya nu tso ale si protein gbogbo aɖewo ƒua ƒu wɔa mɔ̃ siwo ƒe akpa aɖewo zɔna la ŋu.
Protein 50 kple edzivɔwo ƒoa ƒu wɔa molecule-mɔ̃ ɖeka.
Le kpɔɖeŋu me, ehiã mɔ̃ sia be wòatsɔ awɔ ŋusẽ, agbugbɔ nyatakakawo aŋlɔ alo be wòadzɔ mɔnu vovovo siwo le lãmenugbagbevia ŋuti la nu.
Aleke esia na nèƒo nya tae?
Mebia ɖokuinye be, ‘Aleke wòdzɔe be protein-mɔ̃ mawo de ŋgɔ nenema gbegbe?’
Ɣemaɣi la, ale si gbegbe lãmenugbagbeviwo ƒe wɔwɔme de ŋgɔ eye wo gɔme sese sesẽe la na be dzɔdzɔmeŋutinunyala geɖewo hã bia nya sia ke.
Lãmetsiŋutinunyalagã aɖe si le United States ta agbalẽ aɖe si ɖe nu me be molecule-mɔ̃ siwo le lãmenugbagbeviwo me de ŋgɔ ale gbegbe be womate ŋu adzɔ le wo ɖokuiwo si o.
Melɔ̃ ɖe eƒe nyaa dzi.
Mekpɔe be ame aɖe kokokoe wɔ nu gbagbewo.
Mebia ɖokuinye be, ‘Aleke wòdzɔe be protein-mɔ̃ mawo de ŋgɔ nenema gbegbe?’
Ale si Simone mele lãmesẽ me tututu o gake wòzɔa mɔ kilometa 56 kwasiɖa sia kwasiɖa va fiaa Bibliam la wɔ dɔ ɖe dzinye ale gbegbe.
Mese be esime Nazitɔwo ɖu Germany dzi la, wode Yehowa Ðasefo aɖewo fuwɔamegaxɔwo me le esi wogbe be yemade nu dunyahehe me o ta.
Eye ale si dzi nɔ wo ƒoe hã wɔ dɔ ɖe dzinye ŋutɔ.
Nenema kee ale si gbegbe Ðasefoawo lɔ̃ Mawui na meɖoe be manɔ abe woawo ke ene.
Esi nèxɔ Mawu dzi se la, vi kae wòɖe na wò?
Nye dɔwɔhatiwo gblɔ be fifia ya mele dzidzɔ kpɔm ŋutɔ.
Tsã la, mebua ɖokuinye be nyemele ɖeke me o, eye wòkpea ŋu nam be maƒo nu tso nye ƒometɔwo ŋu le esi wonye ame dahewo ta, eye nyemenana wonyaa du si me tɔ menye o.
Meva srɔ̃e le Biblia me be ɖoƒe si ame le le agbe me menɔa vevie na Mawu o.
Le nyateƒe me la, anɔ eme be ƒome si me wonyi Yesu le la da ahe abe míaƒe ƒomea ene.
Fifia metsɔa ɖe le eme na dzinyelawo eye meɖea wo fiaa xɔ̃nyewo.
Lãmetsiŋutinunyala Aɖe Ƒe Xɔse
Ðɔkta Paola Chiozzi nye lãmenu suesuewo ŋuti nunyala si le dɔ wɔm le Ferrara Yunivɛsiti le Italy ƒe 20 kple edzivɔe nye esia.
Nyɔ! ƒe magazinea talawo bia gbee tso dzɔdzɔmeŋutinunya si wòsrɔ̃ kple nu si dzi wòxɔ se la ŋu.
Ƒo nu tso ɖokuiwò ŋu na mí vie.
Fofonye nye afɔkpawɔla, eye danye nye agbledela.
Gake nye ya medi be mava nye dzɔdzɔmeŋutinunyala.
Seƒoƒowo, xeviwo, kple nudzodzoe vovovo siwo ƒo xlã míaƒe aƒea doa dzidzɔ nam ale gbegbe.
Mesusunɛ be ame aɖe si si nunya le wu amegbetɔwoe anya wɔ nu siawo.
Esia fia be èxɔe se be Wɔla aɖe li tso ɖevime kea?
Kura o.
Mekea ɖi tso nye ɖevime ke nenye be Mawu aɖe li.
Dzidɔ wu fofonye kpata, eye mebia ɖokuinye be, ‘Nu ka tae Wɔla aɖe si wɔ nu nyui siawo aɖe mɔ ɖe fukpekpe kple ku ŋu?’
Ke ɖe dzɔdzɔmeŋutinunya si nèsrɔ̃ kpe ɖe ŋuwò nèkpɔ ŋuɖoɖoa?
Nyemekpɔ ŋuɖoɖoa enumake o.
Mesrɔ̃ nu tso lãmenugbagbeviwo ƒe kuku ŋu tso esiwo le dɔ dzi le míaƒe lãme la ƒe kuku kple wo ɖokui ɖɔliɖɔli ŋu.
Esia to vovo na esiwo kuna le esi womekpɔ nunyiame nyuitɔ o, si wɔnɛ be míedzea dɔ ɣeaɖewoɣi la.
Ɣeaɖeɣi va yi la, dzɔdzɔmeŋutinunyalawo metsɔa ɖeke le nu sia si dzɔna la me boo o, togbɔ be ele vevie na míaƒe lãmesẽ hã.
Mɔ ka nue lãmenugbagbevi siwo le dɔ dzi le míaƒe lãme ƒe kuku ɖea vi le?
Lãmenugbagbevi suesue siwo ŋku mate ŋu akpɔ o miliɔn teƒe miliɔn geɖe ye le míaƒe lãme.
Le ɖoɖoa nu la, ele be esiawo katã naku eye bubuwo naxɔ ɖe wo teƒe.
Lãmenugbagbevi siawo ƒe agbenɔƒewo le vovovo; ɖewo ɖɔlina le kwasiɖa ʋɛ aɖewo megbe eye bubuwo nɔa anyi ƒe ʋɛ aɖewo hafi kuna.
Woƒe kuku kple wo ɖokui ɖɔliɖɔli zɔna ɖe ɖoɖo nyui aɖe ŋutɔ nu ale be wòagagblẽ naneke le mía ŋu o.
Ke nu kae ate ŋu agblẽ nu le mía ŋu?
Numekuku aɖewo ɖee fia be, ne ele be lãmenugbagbevi aɖe naku gake meku o la, ate ŋu ahe ƒunukpeƒetetedɔ kple kansa avɛ.
Azɔ hã, ne lãmenugbagbevi aɖe ku do ŋgɔ la, ate ŋu ahe lãmetutudɔ kple tsitsimedɔléle si gblẽa nu le ame ƒe susu ŋu avɛ.
Nye numekukua ƒe akpa aɖee nye be madi ale si woada dɔ siawoe.
Vi kae nusɔsrɔ̃ tso ale si lãmenugbagbeviwo kuna ŋu ɖe na wò?
Le nyateƒe me la, ewɔ nuku nam.
Mekpɔe be ame aɖe si di be míanɔ lãmesẽ me kokokoe anya wɔ ɖoɖo nyui sia.
Eya ta megabiaa ɖokuinye kokoko be, Nu ka tae amegbetɔwo kpea fu hekuna?
Nyemekpɔ ŋuɖoɖoa o.
Gake èva ka ɖe edzi be ame aɖee wɔ ɖoɖo be lãmenugbagbeviwo nanɔ wo nɔewo ɖɔlim ya.
Ðoɖo bliboa gɔmesese mele bɔbɔe kura o, gake ale si lãmenu siawo wɔa dɔ le ɖoɖo nyui nu la ɖe nunya gã aɖe fia.
Meka ɖe edzi be Mawu ƒe nunyae.
Mezã nusuekpɔmɔ̃ be matsɔ ase ɖoɖo vovovo siwo nana lãmenugbagbevi siawo nɔa dɔ dzi la gɔme.
Ðoɖo siawo dometɔ aɖewo tea ŋu ɖɔa nu ɖo le aɖabaƒoƒo ʋɛ aɖewo ko me ne ehiã.
Lãmenugbagbevi siawo ŋutɔe ɖea esiwo gblẽ la ɖa.
Wowɔ ɖoɖoa wòde ŋgɔ ale gbegbe be nu bliboa wɔ nuku ŋutɔ.
Esi míaƒe lãmenugbagbeviwo katã ɖɔa li wo nɔewo ɖe ɖoɖo nyui aɖe nu ta la, anya wɔ be míanɔ agbe tegbee
Nyabiase aɖewo nɔ asiwò ku ɖe nu si tae Mawu ɖe mɔ ɖe fukpekpe ŋu.
Aleke nèwɔ kpɔ ŋuɖoɖoawo?
Le ƒe 1991 me la, atsu kple asi aɖe siwo nye Yehowa Ðasefowo va nye aƒe me, eye mebia be woaɖe nu si tae míekuna me nam.
Wotsɔ ale si Biblia ɖo nya sia ŋui la fiam: "To ame ɖeka dzi nu vɔ̃ ge ɖe xexea me, eye to nu vɔ̃ me ku la va. "
(Romatɔwo 5:12) Ne ɖe ame gbãtɔ ɖo to Mawu la, anye ne anɔ agbe tegbee.
Enumake mede dzesii be esia wɔ ɖeka kple nu siwo ŋu meke ɖo le nye numekukuwo me.
Eme va kɔ nam azɔ be Mawu mewɔ mí be míaku hafi o.
Esi míaƒe lãmenugbagbeviwo katã ɖɔa li wo nɔewo ɖe ɖoɖo nyui aɖe nu ta la, anya wɔ be míanɔ agbe tegbee.
Nu kae na nèva ka ɖe edzi be Mawu ƒe Nyae Biblia la nye?
Meva srɔ̃ nu si Biblia gblɔ tso Mawu ŋu le Psalmo 139:16: ‘Esi menye ʋukɔe la, wò ŋkuwo kpɔm, eye woŋlɔ wo ɖe wò agbalẽ me.’
Esi menye lãmetsiŋutinunyala ta la, mesrɔ̃a nu tso ale si míaƒe lãmenugbagbeviwo wɔa dɔe ŋu.
Aleke ame si ŋlɔ Psalmowo wɔ nya esia?
Zi ale si meyi Biblia sɔsrɔ̃ dzi la, zi nenemae meva ka ɖe edzi be Mawue na woŋlɔ Biblia.
Aleke wokpe ɖe ŋuwò nèva se Biblia ƒe nufiafiawo gɔmee?
Yehowa Ðasefo aɖe srɔ̃ Biblia kplim.
Meva se nu si tae Mawu ɖe mɔ amegbetɔwo kpea fu ɖo la gɔme.
Meva srɔ̃e, abe ale si Biblia ŋutɔ gblɔe ene, be Mawu do ŋugbe be ‘yeami ku saɖagatsi tegbee.’
(Yesaya 25:8) Ele bɔbɔe na mía Wɔla la be wòatrɔ asi le míaƒe ameti wɔnukua ŋu be wòayi edzi anɔ dɔ wɔm le ɖoɖo deblibo nu ale be míase vivi na agbe si nuwuwu manɔe na o.
Aleke nèzã Biblia me nunya si su asiwò la tsɔ kpe ɖe amewo ŋui?
Meva zu Yehowa Ðasefo le ƒe 1995 me, eye tso ɣemaɣi la, meƒoa nu tso nu siwo mesrɔ̃ le Biblia me ŋu na amewo.
Le kpɔɖeŋu me, nye dɔwɔhati aɖe ƒe dzi gbã vevie esime nɔviaŋutsu wu eɖokui.
Sɔleme si wòdena fiaa nu be Mawu matsɔ ame siwo wu wo ɖokui la ƒe nu vɔ̃ ake wo gbeɖe o.
Gake metsɔ ale si Biblia ƒo nu tso tsitretsitsi mɔkpɔkpɔa ŋu la fiae.
(Yohanes 5:28, 29) Eƒe dzi dze eme ŋutɔ esi wòva kpɔe be Wɔla la tsɔa ɖe le eme na mí.
Le nɔnɔme siawo tɔgbi me la, mekpɔnɛ be Biblia me nyawo gbɔgblɔ na amewo nana mekpɔa dzidzɔ wu nu si dzɔdzɔmeŋutinunya si menya ate ŋu awɔ nam!
Lãmetsiŋutinunyala Aɖe Ƒe Xɔse
Ðɔkta Davey Loos nye lãmetsiŋutinunyala le Belgium.
Ɣeaɖeɣi va yi la, mexɔe se be Wɔla aɖe li o, ke boŋ exɔe se be ɖeko nuwo dzɔ le wo ɖokuiwo si.
Gake eva trɔ susu emegbe.
Nu kae na ɖɔkta sia gbugbɔ ŋku lé ɖe eƒe dzixɔse ku ɖe ale si nu gbagbewo wɔ va dzɔ la ŋu?
Nyɔ! magazinea talawo bia gbee tso eƒe xɔse kpakple eƒe dɔa ŋu.
Aleke nèwɔ va zu dzɔdzɔmeŋutinunyala?
Esi menɔ yunivɛsiti la, mesrɔ̃ lãmetsiŋutinunya.
Nu siwo wɔ dɔ ɖe dzinye vevie nye protein kple nucleic acid siwo de ŋgɔ sãsãsã wu molecule ɖe sia ɖe le anyigba dzi.
Gake ale si molecule aɖewo wɔa nui ne ɣe klẽ ɖe wo dzi la wɔa nuku nam ŋutɔ.
Ðe nèxɔ Mawu dzi se tsãa?
Mexɔ Mawu dzi se esime menɔ ɖevime.
Gake esi meva nɔ suku dem le Catholic University le Leuven la, wofiam be dzɔdzɔmenuwoe nɔ tɔtrɔm vivivi va zu nu gbagbewo.
Ale si nufialagã siawo ɖea dzɔdzɔmenuwo ƒe tɔtrɔ siawo dometɔ aɖewo gɔme la wɔa dɔ ɖe dzinye ŋutɔ.
Esi wònye dzɔdzɔmeŋutinunyala kpɔnuteƒewoe wonye ta la, mexɔ woƒe nyawo dzi se.
Mlɔeba la, eva sesẽ nam be maxɔe ase be Mawu li.
Nu kae na nègbugbɔ ŋku lé ɖe nu gbagbewo ƒe dzɔtsoƒe ŋu?
Le ƒe 1999 me la, medo go xɔ̃nye aɖe si nye kplii míede suku si va zu Yehowa Ðasefo, eye mede woƒe kpekpeawo dometɔ ɖeka.
Ɣemaɣi la, Yehowa Ðasefo aɖe va mía ƒe me eye wòna agbalẽ si nye Is There a Creator Who Cares About You? (Y a-t-il un Créateur qui se soucie de vous?) ɖekam.
Nu kae nèsusu tso agbalẽa ŋu?
Ale si woku nu me memie hafi tae la wɔ dɔ ɖe dzinye.
Esia na meva nɔ eŋu bum nenye be nu siwo le xexea me la woate ŋu adzɔ le wo ɖokuiwo si vavã.
Nuwɔwɔ siwo le xexea me la dometɔ kae wɔ nuku na wò wu?
Esi menye lãmetsiŋutinunyala ta la, mesrɔ̃ nu tso molecule siwo le cyanobacteria siwo le atsiaƒu me la ŋu, siwo nye nugbagbevi suesuesue siwo wɔa woawo ŋutɔwo ƒe nuɖuɖuwo eye womekpɔa woƒe nuɖuɖu tso nu gbagbe bubu aɖeke gbɔ o.
Numekula aɖewo susui be nugbagbevi suesuesue siawoe nye nu gbagbe gbãtɔ siwo nɔ anyigba dzi.
Wowɔa ŋusẽ si tso ɣe ƒe dzoxɔxɔ gbɔ ŋu dɔ tsɔ trɔa tsi kple ya si woyɔna be carbon dioxide wozua nuɖuɖu na wo, eye ale si wowɔa nu siae la gɔme sese sesẽ ŋutɔ.
Ale si cyanobacteria tea ŋu wɔna kpɔa ɣe ƒe keklẽ si dena nɛ la hã wɔa nuku nam ŋutɔ.
Aŋgbawo hã trɔa ɣe ƒe kekeli wòzua nuɖuɖu na wo.
Eya ta mɔ ka nue nugbagbevi sia tɔ ɖe dzesi le?
Ɣe ƒe keklẽ vi aɖe koe tea ŋu ɖoa atsiaƒu gɔme.
Eya ta ele na nugbagbevi si nye cyanobacteria, si nɔa atsiaƒu gɔme la be wòalé ɣe ƒe keklẽ sue ɖe sia ɖe si wòkpɔ la ɖi eye wòzãa ŋusẽxɔti deŋgɔ aɖe tsɔ wɔa esia.
Etrɔa ŋusẽ si wòlé ɖi la katã kloe wòzua nuɖuɖu.
Ale si nugbagbevi sia tea ŋu léa ɣe ƒe keklẽ ɖi la wɔa nuku na ame siwo wɔa elektrik-namɔ̃ siwo zãa ɣe ƒe keklẽ ale gbegbe be wova tsɔ ɖe le eme vevie.
Ke hã, ale si nugbagbevi sia wɔna léa ɣe ƒe keklẽ ɖi la de ŋgɔ sãsãsã wu elektrik-namɔ̃ siwo zãa ɣe ƒe keklẽ.
Nya ta kae esia na nèƒo?
Mede ŋugble tso mɔ̃ɖaŋudɔwɔla siwo dze agbagba srɔ̃ nu wɔnuku siwo yia edzi le nu gbagbewo me la ŋu eye meƒo nya ta be Mawu kokokoe wɔ nu gbagbewo
Mede ŋugble tso mɔ̃ɖaŋudɔwɔla siwo dze agbagba srɔ̃ nu wɔnuku siwo yia edzi le nu gbagbewo me la ŋu eye meƒo nya ta be Mawu kokokoe wɔ nu gbagbewo.
Gake menye nu siwo mesrɔ̃ le dzɔdzɔmeŋutinunya me koe na meva xɔe se be Mawu li o.
Biblia sɔsrɔ̃ veviedodotɔe hã kpe ɖe ŋunye.
Nu kae na nèka ɖe edzi be Mawu gbɔe Biblia tso?
Nu siwo na meka ɖe edzi la dometɔ ɖekae nye ale si Biblia me nyagblɔɖiwo vaa eme pɛpɛpɛ.
Le kpɔɖeŋu me, Yesaya gblɔ Yesu ƒe ku kple eɖiɖi ŋu nya ɖi tsitotsito ƒe alafa geɖe do ŋgɔ.
Míenya be woŋlɔ nyagblɔɖi sia ɖi hafi wova dzi Yesu, elabena wogbugbɔ ŋlɔ Yesaya ƒe Agbalẽ xatsaxatsa si wofɔ le Qumran la anɔ abe ƒe alafa ɖeka ene do ŋgɔ na Yesu dzidzi.
Nyagblɔɖi ma gblɔ be: "Woɖe yɔdo nɛ ɖe ame vɔ̃ɖiwo dome eye le eƒe ku me wòmlɔ kesinɔtɔwo dome. "
(Yesaya 53:9, 12, Agbenya La) Nukutɔe la, wowu Yesu abe ame vɔ̃ɖi ene, gake woɖii ɖe kesinɔtɔwo ƒe ƒome aɖe ƒe yɔdo me.
Esia nye nyagblɔɖi gbogbo siwo va eme, siwo na meka ɖe edzi be Mawu ƒe gbɔgbɔe ʋã amewo woŋlɔ Biblia la dometɔ ɖeka ko.
(2 Timoteo 3:16) Le ɣeyiɣi aɖe megbe la, meva zu Yehowa Ðasefo.
Nu ka tae wònye dzidzɔ na wò be yenye Yehowa Ðasefo?
Xɔse si le mía si menye esi ŋea aɖaba ƒua nu siwo dzi dzɔdzɔmeŋutinunyalawo ɖo kpee la dzi o
Xɔse si le mía si menye esi ŋea aɖaba ƒua nu siwo dzi dzɔdzɔmeŋutinunyalawo ɖo kpee la dzi o.
Tsɔ kpe ɖe eŋu la, Biblia ƒe mɔfiamewo ko dzie míezɔna ɖo.
Esi menye Yehowa Ðasefo ta la, edzɔa dzi nam be magblɔ Biblia me gbedeasi fakɔnamewo na amewo ahakpe ɖe wo ŋu woakpɔ ŋuɖoɖo na woƒe nyabiasewo.
Akɔntanyala Aɖe Ƒe Xɔse
Wodzi nufialagã Gene Hwang le ƒe 1950 me le Tainan, Taiwan, eye wònye nufialagã si fia akɔnta le yunivɛsiti aɖe le Taiwan kpɔ.
Efia akɔnta kple ale si woawɔ numekuku tso nuwo ŋu le Amerika yunivɛsiti aɖe hã kpɔ.
Hena ƒe geɖe la, eƒe agbalẽ siwo wòŋlɔ tso akɔntabubuwo ŋu la le esiwo amewo zãna wu la dome, eye egakpɔtɔ le akɔnta fiam.
Esi wònye sɔhɛ la, exɔe se be nɔnɔmetɔtrɔ dzie agbe to va dzɔ.
Gake eva trɔ susu emegbe.
Nyɔ! talawo bia gbee tso eƒe dɔwo kple dzixɔsewo ŋu.
Nu kawoe wofia wò le ɖevime?
Wofiaa nu le suku si mede la be nɔnɔmetɔtrɔ dzie agbe to va dzɔ, gake ame aɖeke mete ŋu ɖe ale si agbea wɔ hafi dze egɔme me o.
Esi dzinyelawo va zu Tao subɔsubɔha me tɔwo la, meva nɔ to ɖom woƒe subɔsubɔhakplɔlawo ƒe nufiafiawo eye mebiaa nya geɖe wo.
Gake nye biabia ʋɛ aɖewo ŋu koe wote ŋu ɖo nam nyuie.
Aleke wòdzɔe be nèva zu akɔntanyala?
Esime menɔ gɔmedzesuku la, akɔntasɔsrɔ̃ doa dzidzɔ nam.
Esi meyi yunivɛsiti la, meyi akɔntasɔsrɔ̃ kple ale si woawɔ numekuku tso nuwo ŋu si doa dzidzɔ nam la dzi.
Le gonyeme la, akɔnta si wobu wòkpɔ kuxi aɖe gbɔ la doa dzidzɔ nam.
Aleke wòdzɔe be nèva tsɔ ɖe le Biblia me nyawo me?
Le ƒe 1978 me la, Yehowa Ðasefowo va te Biblia sɔsrɔ̃ kple srɔ̃nye Jinghuei, eye ɣeaɖewoɣi la mekpɔa gome le nusɔsrɔ̃a me.
Míenɔ Amerika ɣemaɣi.
Srɔ̃nye Jinghuei wu yunivɛsiti nu eye wòzu dzɔdzɔmeŋusẽwo ŋuti nunyalagã eye nye hã menɔ akɔntabubu srɔ̃m le yunivɛsiti aɖe le Indiana, Amerika.
Aleke nèbua Bibliae?
Nya si Biblia gblɔ tso ale si wotrɔ asi le anyigbaa ŋu be agbe nanya nɔ le edzi la wɔ dɔ ɖe dzinye.
Togbɔ be ŋkeke ade siwo Mose Ƒe Agbalẽ Gbãtɔ gblɔ be wotsɔ wɔ nuwoe dze nu bɔbɔe hã la, susu le eme eye mele abe ale si blemaxotutuwo gblɔe ene o.
Togbɔ be ele alea hã la, hena ƒe geɖe la, nyemexɔe se be Wɔla aɖee wɔ nuwo o.
Nu ka tae wòsesẽ be nàxɔe ase be Wɔla aɖee wɔ nuwo?
Ne mexɔe se be Wɔla aɖee wɔ nuwo katã la, efia be megbe nu le nu si wofiam tso ɖevime gbɔ
Ema bia be mawɔ nyametsotso sesẽ aɖe.
Ne mexɔe se be Wɔla aɖee wɔ nuwo katã la, efia be megbe nu le nu si wofiam tso ɖevime gbɔ, elabena Tao subɔsubɔha si me menɔ fiaa nu be Mawu ɖeka si nye Wɔla si wɔ nuwo katã aɖeke meli o.
Gake èva trɔ susu emegbe.
Nu kae gbɔe wòtso?
Zi ale si meyi edzi le ŋugble dem tso ale si agbe dze egɔmee ŋu la, zi nenemae meva ka ɖe edzi be nu gbagbe gbãtɔ anya wɔ nuku ŋutɔ.
Le kpɔɖeŋu me, enye nu sesẽ be nu gbagbe nadzi etɔgbi, eye hafi esia nadzɔ la ele be wòanɔ te ɖe nyatakaka siwo le eme siwo ŋu dɔ wòawɔ la dzi, eye ele be ɖoɖo aɖe hã nanɔ anyi si dzi wòazɔ ɖo adzi etɔgbia pɛpɛpɛ.
Azɔ hã, nu gbagbevi suetɔ kekeake gɔ̃ hã hiã nu siwo awɔ dɔ le eme abe mɔ̃ ene hafi wòate ŋu awɔ lãmenugbagbevi yeye ƒe akpa vovovoawo, eye ele be ŋutete nanɔ eŋu be wòate ŋu afia mɔ dɔ siwo wòawɔ.
Aleke lãmenugbagbevi ƒe dɔwɔwɔ si wɔ nuku alea la awɔ adzɔ le eɖokui si ne menye ame aɖekee wɔe o?
Abe akɔntanyala ene la, mekpɔe be Wɔla aɖee wɔ nuwo.
Elabena nu wɔnuku sia ƒe dɔwɔwɔ mate ŋu adzɔ le eɖokui si o.
Nu kae ʋã wò be nèva dzro Yehowa Ðasefowo ƒe nufiafiawo me nyuie?
Ɣeaɖewoɣi mesrɔ̃a nu kple Yehowa Ðasefoawo gadzudzɔna.
Ke le ƒe 1995 me la, mezɔ mɔ yi Taiwan, eye le afi ma la, medze dɔ vevie.
Srɔ̃nye si le Amerika la ƒo ka na Yehowa Ðasefo siwo le Taiwan be woakpe ɖe ŋunye.
Hafi woava ke ɖe ŋunye la menɔ kɔ aɖe dzi gake esi dɔnɔwo yɔ abatiawo katã dzi ta la, womekpɔ teƒe nam o; nu te ŋunye ŋutɔ.
Ðasefoawo dometɔ ɖeka kplɔm yi amedzrodzeƒe be maɖi ɖe eme.
Sẽ kple sẽ ko eva kpɔm ɖa, emegbe ekplɔm yi kɔ bubu aɖe dzi be woakpɔ gbɔnye.
Ale si wokpe ɖe ŋunye lɔlɔ̃tɔe la wɔ dɔ ɖe dzinye ŋutɔ, esia na mede ŋugble tso ale si Yehowa Ðasefowo nyo dɔme na nye ƒomea zi geɖe le mɔ vovovowo nu va yi la ŋu.
Ðasefoawo ƒe xɔse na woto vovo.
Eya ta mena wogadze Biblia sɔsrɔ̃ gɔme kplim.
Le ƒe si kplɔe ɖo me la, wonyrɔm ɖe tsi me.
Ðe nu siwo ŋu nèkena ɖo le sukunusɔsrɔ̃a me la tsi tsitre ɖe wò xɔse yeyea ŋua?
Kura o!
Le ƒe ʋɛ siwo va yi me la, mewɔ akɔntabubu aɖewo tsɔ kpe ɖe dzɔdzɔmeŋutinunyala siwo srɔ̃a nu tso ale si DNA wɔa dɔe ŋu la ŋu.
Ale si DNA wɔa nyatakaka siwo le eme la ŋu dɔe kpe ɖe mía ŋu míegava se nu geɖe gɔme tso agbe ŋu gɔmesese sia na Wɔlaa ƒe nunya wɔa nuku nam.
Àte ŋu aƒo nu tso nunya ma ƒe kpɔɖeŋu aɖe ŋu na mía?
Na míade ŋugble tso ale si nu gbagbewo dzinae ŋu kpɔ.
Menye atsu kple nɔ ƒe gododo dzie nugbagbevi aɖewo abe amoeba ene tona hafi dzina o.
Ne nugbagbevi sia di be yeadzi bubu la, ɖeko wòmana, eye wòwɔa nyatakaka siwo le eƒe DNA me la ƒe kɔpi ɖe esi dzim wòle la me.
Gake le lãwo kple ati geɖe gome la, atsu kple nɔ ye doa go hafi wodzia bubu, eye esia wɔnɛ be nu si wodzina la nyia nɔnɔme aɖewo dome tsoa edzila eveawo gbɔ.
Nu ka tae nu gbagbe siwo nye atsu kple nɔ ƒe gododo hafi adzi la wɔ nuku?
Nɔnɔmetɔtrɔ dzixɔselawo fiaa nu be nu gbagbe ƒe mama dzie nugbagbeviwo tona dzina hena ƒe gbogbo aɖe si ame aɖeke menya o, emegbe nu gbagbe siwo nye atsu kple nɔ ƒe gododo adzi bubu va dzɔ tso esia me, ɖe susu le numeɖeɖe sia mea?
Elabena le atsu kple nɔ ƒe gododo hafi adzi ya gome la, ebia be atsu kple nɔ siwo le go dom la naɖo nyatakaka siwo le woƒe DNA me la ɖa sɔsɔe woava do go wo nɔewo azu nu ɖeka, eye ale si esia dzɔnae me ɖeɖe zua taɖui na dzɔdzɔmeŋutinunyala siwo xɔ nɔnɔmetɔtrɔ dzi se.
Le nye susu nu la, ɖikeke aɖeke mele eme o be ale si nu gbagbe siwo nye atsu kple nɔ doa go hafi dzina la nye Mawu ƒe nunya si wɔ nuku.
Saŋkuƒola Aɖe Ƒe Xɔse
Eldar Nebolsin si tso Uzbekistan nye saŋkuƒola si ƒe ŋkɔ de du ŋutɔ.
Eƒo saŋku le London, Moscow, St. Petersburg, New York, Paris, Rome, Sydney, Tokyo kple Vienna, eye eya ɖeka ƒoa saŋku le haƒohawo ŋgɔ.
Soviet Union ye Eldar tsi le eye wònye mawudzimaxɔsela.
Gake eva ƒo nya ta emegbe be Wɔla lɔ̃ame aɖee wɔ amegbetɔwo.
Nyɔ! magazinea talawo bia gbee tso haƒoƒo kple eƒe xɔse ŋu.
Aleke nèwɔ va zu haƒola?
Dzinyelawo nye saŋkuƒolawo.
Wote saŋkuƒoƒo fiafiam esime mexɔ ƒe atɔ̃ ko.
Emegbe mede hasrɔ̃suku deŋgɔ si le Tashkent.
Ƒo nu tso kuxi siwo nèdoa goe ne èle saŋku ƒom kple haƒoha ŋu na mí.
Haƒoha aɖeke mesɔ kple bubu o.
Haƒoha ɖe sia ɖe le ko abe haƒonu gã si "ƒom " haƒoha ƒe ŋgɔnɔla le ene.
Ðewohĩ nu si koŋ sesẽna na saŋkuƒola ɖekɛ wue nye ale si wòaƒo saŋkua wòawɔ ɖeka kple haƒoha ƒe ŋgɔnɔla ƒe atidada.
Abe ale si xɔlɔ̃wo ɖoa dze ene la, ele be saŋkuƒola kple haƒoha ƒe ŋgɔnɔla nawɔ nu aduadu.
Zi geɖe la, numetoto ɖeka alo eve koe míetea ŋu wɔna tsɔ srɔ̃na ale si míawɔ nu woasɔ ɖe mía nɔewo tɔ dzi.
Ɣeyiɣi didi kae nètsɔ toa saŋkuƒoƒoa me?
Mezãa gaƒoƒo etɔ̃ ya teti, eye menye haa ƒe akpa siwo sesẽ la me koe mezãa ɣeyiɣi sia tsɔ tonae o.
Mesrɔ̃a ɖoɖo si nu woɖo haa ɖo hã evɔ nyemeƒoa haa ŋutɔ le ɣeyiɣi sia me o.
Nu bubu siwo mewɔna ye nye be meɖoa to hakpala ma ƒe ha bubuwo eye esia wɔnɛ be mesea ha si srɔ̃m mele la gɔme ɖe edzi wu.
Nu kae ɖea dzesi le saŋkuƒola bibi ŋu?
Eyae nye ale si wòtea ŋu nana saŋku "dzia ha. "
Maɖe eme miase.
Saŋku nye haƒonu si wotsɔa asi ƒona.
Ne wote asi ɖe saŋku ƒe kpevi dzi la, ɖeko eƒe ɖiɖi yia to; mele abe haƒonu siwo me woɖoa ƒuƒu ɖo alo amegbetɔ ƒe gbe si tea ŋu yia dzi alo nɔa ɖeka ene o.
Kuxi si dzi wòhiãna be saŋkuƒola naɖue nye ale si wòakpɔ egbɔ be haa ƒe ɖiɖi aɖe nagayi to o.
Ewɔa esia to eƒe asibidewo kple alɔtsinuwo ʋaʋã to saŋkukpeviwo dzi aɖaŋutɔe me tsɔ kpe ɖe afɔɖoɖo gbeɖiɖitrɔnu ɖusimetɔ dzi le ɣeyiɣi si sɔ me eye esia wɔnɛ be wòléa gbea ƒe ɖiɖi ɖe te eteƒe didina, eye wòtea ŋu trɔa gbeɖiɖi vovovowo.
Ne saŋkuƒola te ŋu ɖu tu na aɖaŋu siawo siwo sɔsrɔ̃ mele bɔbɔe o nyuie vɔ la, ate ŋu aƒo saŋku wòaɖi abe dze, kpẽ alo haƒoha tɔ ene.
Ate ŋu ana hã be saŋku naɖi abe amegbetɔ ƒe gbe, si nye gbeɖiɖi nyuitɔ kekeake ene.
Edze kɔtɛe be èlɔ̃a haƒoƒo ŋutɔ.
Le gonyeme la, mebunɛ be haƒoƒo nye gbegbɔgblɔ si tea ŋu ɖea seselelãme siwo mele bɔbɔe be woagblɔ kple nu o la gblɔna tẽe wu.
Nu kae na nèva tsɔ ɖe le mawusubɔsubɔ me?
Míaƒe aƒe me yɔ fũu kple agbalẽ siwo fofonye tsɔ tso Moscow gbɔe.
Agbalẽ si do dzidzɔ nam wue nye esi me Biblia me ŋutinya siwo ku ɖe amegbetɔ ƒe ŋutinya ƒe gɔmedzedze kple Israel-viwo ƒe ŋutinya ŋu la le.
Agbalẽ si hã ŋu meke ɖoe nye Ate Ŋu Anɔ Agbe Tegbee le Paradiso me le Anyigba Dzi, si Yehowa Ðasefowo ta.
Ale si woɖe Biblia ƒe nufiafiawo me wo me kɔ nyuie le eme la wɔ dɔ ɖe dzinye ŋutɔ.
Esi meʋu yi Spain le ƒe 1991 me be maɖasrɔ̃ haƒoƒo la, metsɔ agbalẽ sia ɖe asi eye mexlẽe zi geɖe.
Meva de dzesii be xɔse si ŋu agbalẽ sia ƒo nu tsoe la nye esi ŋu kpeɖodzi le si nɔ te ɖe nuŋububu nyui dzi, ke menye seselelãme dzro aɖe ko o.
Nufiafia si wɔ dɔ ɖe dzinye wue nye ŋugbe si Biblia do be amegbetɔwo ate ŋu anɔ agbe tegbee le anyigba dzi.
Susu le nya sia me ŋutɔ!
Gake va se ɖe ɣemaɣi la, nyemekpɔ do go Yehowa Ðasefo aɖeke o.
Ke hã metso nya me be ne medo go wo dometɔ aɖe la, mabia tso esi be wòasrɔ̃ Biblia kplim.
Aleke nèwɔ va ke ɖe Ðasefowo ŋu?
Kwasiɖa ʋɛ aɖewo le nye nyametsotso ma megbe la, medo go ɖetugbui eve aɖewo siwo lé Biblia ɖe asi.
Megblɔ le susu me be: ‘Ame siawo ɖi ame siwo ŋu mexlẽ nu tsoe le nye agbalẽa me.
Wonɔ gbeƒã ɖem abe ale si ko Kristotɔ siwo nɔ anyi le Biblia-ŋlɔɣiwo la wɔe ene.’
Eteƒe medidi o, Ðasefo aɖe te Biblia sɔsrɔ̃ kplim.
Egbea la, nu si doa dzidzɔ nam wue nye be makpe ɖe amewo ŋu woasrɔ̃ ŋu tso mía Wɔla la ŋu.
Nu kae na nèva xɔe se be Wɔla aɖe li, evɔ mawudzimaxɔselae nenye tsã?
Haƒoƒo hã kpe ɖe ŋunye.
Amegbetɔwo katã kloe kpɔa dzidzɔ ɖe haƒoƒo ŋu, si nye nu si lãwo ya mate ŋu awɔ o.
Wotea ŋu ɖea dzidzɔ, kakaɖedzi, tufafa kple seselelãme ƒomevi ɖe sia ɖe kloe fiana le haƒoƒo me.
Le dzɔdzɔme nu la, míeʋãna ɖe haƒoƒo ƒe ɖiɖi dzi.
Gake ɖe haƒoƒo hiã kokoko hafi míate ŋu anɔ agbea?
Ðe haƒoƒo wɔa akpa aɖe le nufiafia si nye be "ŋusẽtɔ lae tsia agbe " abe ale si ame siwo fia nu be ɖe nuwo dzɔ le wo ɖokui si la fianɛ ene la mea?
Gbeɖe!
Le nye susu nu la, nunya mele eme be míaƒo nya ta be amegbetɔ ƒe ahɔhɔ̃, si ŋu ŋutete le be wòate ŋu akpa ha alo ase vivi na haƒoƒowo abe Mozart kple Beethoven ƒe haƒoƒo ene la, dzɔ le eɖokui si o.
Numeɖeɖe si me susu le wue nye be Wɔla nyanu lɔ̃ame aɖee wɔ míaƒe ahɔhɔ̃ la.
Nu kae na nèva xɔe se be Biblia tso Mawu gbɔ?
Agbalẽ suesuesue 66 ye le Biblia me eye ame 40 ye ŋlɔe eye eŋɔŋlɔ xɔ ƒe 1,600 kple edzivɔwo.
Mebia ɖokuinye be: ‘Ame kae ate ŋu ana woaŋlɔ agbalẽ deŋgɔ sia si me nyawo wɔ ɖeka alea?’
Ŋuɖoɖo si me susu le koe nye be Mawue na woŋlɔe.
Le nye susu nu la, Biblia le ko abe hadzidzi si me nyawo le ɖoɖo nyui aɖe si de ŋgɔ ŋutɔ nu ene, eye gbedeasi siwo le eme la wɔa dɔ ɖe ameƒomevi ɖe sia ɖe dzi.
"Mexɔe Se Be Mawue Wɔ Nu Gbagbewo "
Brett Schenck nye nutomeŋutinunyala si xɔ dzudzɔ le United States.
Esrɔ̃ nu tso ale si atiwo, lãwo kple nutoa me hiãa wo nɔewoe la ŋu.
Nu ka tae wòxɔe se be Wɔla aɖe li?
Nyɔ! magazinea talawo bia gbee tso dzɔdzɔmeŋutinunya kple eƒe dzixɔse ŋu.
Ƒo nu tso ɖokuiwò ŋu na mí.
Fofonye nye mɔ̃ɖaŋudɔwɔla.
Eɖoa dze nam tso akɔntabubu kple dzɔdzɔmeŋutinunya ŋu vividoɖenuŋutɔe.
Esi menɔ ɖevime la, mekpɔa dzidzɔ ɖe nu miemiewo, lãwo, tɔsisiwo kple ta siwo le míaƒe nutoa me le New Paris, Ohio, le United States la ŋu.
Ðe nèlɔ̃a mawusubɔsubɔa?
Ɛ̃.
Papa dea dzi ƒo nam be masrɔ̃ nu tso míaƒe Luther subɔsubɔha ŋu.
Mesrɔ̃ Koine (Helagbe si wodona wu), si nye gbegbɔgblɔ siwo me woɖe Biblia gɔme ɖo zi gbãtɔ la dometɔ ɖeka.
Esia wɔe be meva dea asixɔxɔ gã aɖe Biblia ŋu.
Aleke nèbua nufiafia si nye be ɖeko nuwo dzɔ le wo ɖokuiwo si lae?
Míaƒe sɔlemeha la da asi ɖe edzi.
Nye dɔwɔhatiwo hã xɔe se.
Eya ta nyemeke ɖii kpɔ o.
Gake megaxɔ Mawu hã dzi se.
Ewɔna nam be dzixɔse eve siawo wɔ ɖeka.
Togbɔ be medea asixɔxɔ Biblia ŋu hã la, nyemebunɛ be Mawu gbɔe wòtso o.
Nu kae na ale si nèbua Bibliae la va trɔ?
Yehowa Ðasefo eve siwo ŋkɔwoe nye Steve kple Sandy va srã nye kple srɔ̃nye Debbie kpɔ.
Wona míede dzesii be togbɔ be Biblia menye dzɔdzɔmeŋutinunyagbalẽ o hã la, emenyawo wɔ ɖeka kple dzɔdzɔmeŋutinunya.
Le kpɔɖeŋu me, egblɔ le Mawu ŋu be: "Eya, ame si le xexea me godoo tame. "
(Yesaya 40:22) Egblɔ hã be: "Meku anyigba ɖe naneke ŋu o. "
(Hiob 26:7) Ɣemaɣi la, mezãa foto siwo wotsɔ yamenutomeɖemɔ̃ ɖe tsɔ srɔ̃a nu tso kadodo si nɔa nu gbagbewo kple nutoa me dome ŋu, eya ta mawunyakpukpui siawo wɔ dɔ ɖe dzinye ŋutɔ.
Woŋlɔ nya siawo ɖi gbe aɖe gbe ʋĩ ke hafi amewo va ɖe fotowo hekpɔe be anyigba la le nogoo eye womekui ɖe naneke ŋu o.
Esi Steve kple Sandy nɔ Biblia srɔ̃m kpli mí la, míesrɔ̃ nu tso Biblia me nyagblɔɖi siwo va eme kple Biblia ƒe aɖaŋuɖoɖo siwo ɖea vi ŋu, eye woƒe numeɖeɖewo me kɔ nam.
Vivivi la, meva ka ɖe edzi be Mawu ƒe Nyae Biblia la nye.
Ɣekaɣie nèva trɔ susu ku ɖe ale si agbe wɔ va dzɔ ŋu?
Mlɔeba la, Steve tsɔ nya si Biblia gblɔ eme kɔ ƒãa la fiam, si nye be: "Yehowa Mawu tsɔ anyi mè ame. " (1 Mose 2:7) Woŋlɔ ale si ame gbãtɔ wɔ va dzɔ la ŋu nyawo ɖi.
Esia fɔ nyabiase sia ɖe te be: Ðe Biblia wɔ ɖeka kple dzɔdzɔmeŋutinunya?
Steve de dzi ƒo nam be maku nya ma me, eye mewɔe nenema hã.
Nu kae nèsrɔ̃ tso nufiafia si nye be ɖeko nuwo dzɔ le wo ɖokui si la ŋu?
Mesrɔ̃ nu geɖe.
Wo dometɔ ɖekae nye ale si nu sia fialawo dzea agbagba be yewoaɖe ale si nu gbagbewo wɔ va dzɔ la me.
Ŋutinu siwo wɔa dɔ nyuie hele ɖoɖo nu, abe dzi, dzitodzito kple ŋku ene, le nu gbagbewo si.
Eye ne wotsɔ mɔ̃ kpɔ nu gbagbewo ƒe lãmenugbagbeviwo me la, àkpɔ ‘mɔ̃’ wɔnukuwo le wo me.
Aleke wòdzɔe be mɔ̃ mawo le lãmenugbagbeviwo me?
Ame siwo fiaa nu be ɖeko nuwo dzɔ le wo ɖokuiwo si gblɔ be ɖeko mɔ̃ mawo ŋutɔwo dzɔ le wo ɖokui si, elabena nu gbagbe siwo me wole lae tsia agbe.
Gake numeɖeɖe ma meɖo nyabiase si nye, Aleke wòdzɔe be mɔ̃ siawo le lãmenugbagbeviwo me? la ŋu o.
Meva nya be dzɔdzɔmeŋutinunyala geɖe mexɔe se be woate ŋu anɔ te ɖe nufiafia sia dzi aɖo nya ma ŋu o.
Lãwo ŋuti nunyala aɖe ʋu eme nam be yemexɔ nufiafia si nye be ɖeko nuwo dzɔ le wo ɖokuiwo si la dzi se o.
Ke hã esi wònɔ vɔvɔ̃m be dɔ ava gblẽ na ye ta la, mekɔ nu le edzi o.
Ðe nusɔsrɔ̃ tso nu gbagbewo kple nutoa me ŋu do ŋusẽ wò xɔsea?
Ɛ̃.
Mesrɔ̃a nu tso ale si nu gbagbewo hiãa wo nɔewo hafi woate ŋu anɔ agbe la ŋu.
Nu gbagbe siwo katã le anyigba dzi hiãa wo nɔewo hafi woate ŋu anɔ agbe.
Bu seƒoƒowo kple anyiwo ŋu kpɔ.
Wowɔ seƒoƒowo ale be woƒe amadedewo, woƒe ʋeʋẽ lililiwo, wo me tsiwo kple woƒe wɔwɔme tea ŋu hea anyiwo, eye anyiwo kpɔa seƒoƒoŋuwɔ gbogbo aɖewo le wo dzi.
Wowɔ anyiwo be woano seƒoƒometsiwo, eye woalɔ seƒoƒoŋuwɔwo le seƒoƒo aɖe dzi ayi na ati bubu ale be wòate ŋu aƒo se.
Edze kɔtɛe be ɖe wowɔ seƒoƒowo kple anyiwo be woakpɔ wo nɔewo ƒe nuhiahiãwo gbɔ.
‘Ale si nu gbagbewo kple afi si wole ɖɔa wo ɖokuiwo ɖo la na mexɔe se be Mawue wɔ nu gbagbewo’
Le nutoa me la, míekpɔe be nu gbagbewo hiãa wo nɔewo le mɔ geɖewo nu.
Nuto si míewɔnɛ la fia nu gbagbe akpe geɖewo, abe lãwo, nu miemiewo kple hlo ƒomeviwo ene, kple afi si wole.
Lãwo katã hiãa gbe kple ya si woyɔna be ɔksidzin hafi woate ŋu anɔ agbe, eye nenema ke ati siwo ƒoa se la dometɔ akpa gãtɔ hiã lãwo hafi woate ŋu anɔ agbe.
Togbɔ be ale si lãwo kple nu miemiewo hiã wo nɔewo gɔme sese sesẽ ŋutɔ, eye edze abe wo dome ate ŋu agblẽ bɔbɔe ene hã la, woayi edzi anɔ anyi ƒe akpe.
Ne edzɔ be ɖiƒoƒo gblẽ nu le nuto aɖe ŋu gɔ̃ hã la, nu gbagbe gbogbo aɖewo agate ŋu adzi ɖe nuto ma me ne ɖiƒoƒoa nu yi.
Ne mebu ale si nu gbagbewo kple afi si wole tea ŋu ɖɔa wo ɖokuiwo ɖoe ŋu la, mexɔe se be Mawue wɔ nu gbagbewo.
Nu ka tae nèzu Yehowa Ðasefo?
Metsi dzi vevie ɖe ale si ameƒomea le anyigbadzinuwo dome gblẽmee la ŋu.
Menyae be togbɔ be nu gbagbewo kple nuto siwo me wole ate ŋu aɖɔ wo ɖokuiwo ɖo hã la, mefia be wo dome mate ŋu agblẽ ɖikaa o.
Yehowa Ðasefowo fiam le Ŋɔŋlɔawo me be Mawu ahe "gbegblẽ ava ame siwo le anyigba la gblẽm la dzi. "
(Nyaɖeɖefia 11:18) Nya mawo nɔ vevie nam ŋutɔ.
Esi meyi Biblia sɔsrɔ̃ dzi la, meva de dzesii be mɔkpɔkpɔ si ŋu nya Biblia gblɔ nye nu ŋutɔŋutɔ.
Nuƒoƒo na amewo tso nye dzixɔsewo ŋu dzɔa dzi nam, eye mesrɔ̃ Biblia kple dzɔdzɔmeŋutinunyala aɖewo.
Esi mexɔ ƒe 55 la, mexɔ dzudzɔ le dɔ me togbɔ be nye dzudzɔxɔɣi meɖo o hã, ale be mate ŋu azã ɣeyiɣi geɖe atsɔ akpe ɖe amewo ŋu woase Ame si wɔ nu gbagbewo kple eƒe tameɖoɖo ku ɖe anyigba dzeani sia ŋu la gɔme.
Ŋutete Si Le Amegbetɔ Ƒe Ŋutilãa Ŋu Be Wòawu Abi
Abiteƒe si wotsɔ plasta tre
NU VOVOVO siwo wɔe be amegbetɔ nɔa agbe la dometɔ ɖekae nye ŋutete si le ŋutilãa ŋu be wòawu abi, eye wòana lãmenu siwo gblẽ le teƒe si wɔ abi la nagaɖɔ ɖo.
Ne ŋutilãa ƒe akpa aɖe nya xɔ abi ko la, nu siwo ana abia naku la dzea dɔ gɔme enumake.
Bu nya siawo ŋu kpɔ: Lãmenugbagbevi gbogbo aɖewo ƒe dɔwɔwɔ wɔnuku aɖe dzie abi ƒe kuku dzea egɔme tsona abe esiwo gbɔna ene:
Ʋumenu gbabɛwo va nɔa abia me, eye wonaa ʋua blana hetrea ʋuka siwo le ʋu ɖuɖum la nu.
Abia ƒe tete vie kpɔa eta tsoa dɔlékuiwo si me eye wòɖea "ɖiwo " ɖa le eme.
Le ŋkeke ʋɛ aɖewo megbe la, ŋutilã la dzea lãmenu siwo gblẽ le abiteƒea ɖɔliɖɔli gɔme, enana abia miana eye wòɖɔa ʋuka siwo gblẽ la ɖo.
Mlɔeba la, lãmenu siwo gblẽ la ɖɔna ɖo hezua abikukuteƒe eye ŋusẽ ɖoa teƒea ŋu.
Numekulawo kpɔe be yewoate ŋu anɔ te ɖe ale si ʋu blanae dzi awɔ aŋenu siwo ne wogbã la woate ŋu aɖɔ ɖo le wo ɖokui si.
Le aŋenu sia si woawɔ me la, pɔmpi suesuesue aɖewo anɔ eme siwo me atike ƒomevi eve aɖewo anɔ siwo ado ne aŋenua ƒe akpa aɖe gbã.
Ne aŋenua ƒe akpa aɖe gbã la, atike eveawo ado ava bla ɖe teƒea eye wòaɖɔ gbagbãƒea ɖo.
Ne atike eve siwo tsaka le teƒea le ƒuƒum la, alia eye wòana teƒea naɖɔ ɖo abe ale si wònɔ tsã ene.
Numekula aɖe gblɔ be, "Míekpɔ ale si nu gbagbe aɖewo wɔna ɖɔa woƒe ŋutilã ɖo ne woxɔ abi dzi be míawɔ aŋenu siwo me agbe mele o be woawo hã nate ŋu aɖɔ wo ɖokuiwo ɖo ne wogbã. "
Nu kae nèsusu?
Ðe ŋutete si le amegbetɔ ƒe ŋutilãa ŋu be wòawu abi la dzɔ le eɖokui sia?
Alo Wɔla lae wɔea?
Nyatakaka Si Gbegbe Nɔa Domenyiŋusẽfianu Me
Dzɔdzɔmeŋutinunyalawo le mɔ kpɔm be yewoahe tɔtrɔ gã aɖe ava nyatakakadzadzraɖo ƒe mɔnuwo me.
Woƒe susue nye be yewoanɔ te ɖe dzɔdzɔme nyatakakadzraɖonu si de ŋgɔ sãsãsã la ƒe ŋutete dzi awɔ yewo tɔa. Dzɔdzɔmenu mae nye domenyiŋusẽfianu (DNA alo ADN).
Bu nya siawo ŋu kpɔ: Nyatakaka miliɔn akpe geɖewoe nɔa nu gbagbewo ƒe domenyiŋusẽfianuwo me.
Aƒetɔ Nick Goldman si wɔa dɔ le Europatɔwo ƒe dɔwɔƒe aɖe (European Bioinformatics Institute) gblɔ be: "Míate ŋu aɖe wo tso atiglinyi ƒomevi aɖewo siwo nɔ anyi le blema ƒe ƒuwo me . . . ahase nyatakaka siwo le wo me la gɔme.
Ðe woate ŋu adzra nyatakaka siwo ŋu amegbetɔwo trɔ asi le la ɖo ɖe domenyiŋusẽfianuwo dzia?
Numekulawo ɖo eŋu be ɛ̃, woate ŋui.
Dzɔdzɔmeŋutinunyalawo te ŋu wɔ domenyiŋusẽfianuwo hedzra nuŋɔŋlɔwo, fotowo kple nu léɖemɔ̃dziwo ɖo ɖe wo dzi abe ale si ko wodzraa nyatakakawo ɖe elɛktronik-nuwo dzi ene.
Numekulawo te ŋu trɔ nyatakaka siwo wodzra ɖo ɖe domenyiŋusẽfianu wɔwɔeawo dzi hegbugbɔ wo va ale si wonɔ tsã, eye wode pɛpɛpɛ.
Dzɔdzɔmeŋutinunyalawo xɔe se be gbe ɖeka yewoate ŋu ato mɔnu sia dzi adzra nyatakaka siwo anɔ CD 3,000,000 dzi la ɖe domenyiŋusẽfianu wɔwɔe gram 1 dzi.
Wosusui be woate ŋu azã mɔnu sia atsɔ adzra nyatakaka siwo le xexea me ƒe elɛktronik-nyatakakawo dzraɖoƒewo katã dzi ɖo.
Ale wɔ wona ŋkɔ domenyiŋusẽfianu be "nyatakakadzraɖonu gãtɔ. "
Ðe ale si domenyiŋusẽfianu tea ŋu xɔa nyatakaka gbogbowo la dzɔ le eɖokui sia?
Tɔmesisiblisi Ƒomevi Aɖe Ƒe Fu
AMI titri aɖe le tɔmelã siwo dzia vi siwo nɔa tsi fafɛwo me la dometɔ geɖe ƒe ŋutigbalẽ te si kpena ɖe wo ŋu be vuvɔ mewɔa wo o.
Nu bubu aɖe si gakpena ɖe tɔmesisiblisi ƒomevi sia ya ŋue nye fu titri si le eŋu.
Bu nya siawo ŋu kpɔ: Fu si le ƒumelã sia ŋu mimi ɖe wo nɔewo ŋu wu lã bubuwo tɔ.
Ne wodzidze eƒe ŋutigbalẽ sentimeta ɖeka ɖe dzogoe ene me la, fu siwo ade 155,000 ye le eme.
Ne ƒumelã sia le tsi ƒum la, ya aɖe gena ɖe eƒe fuawo te si wɔnɛ be tsi fafɛa mekaa eƒe ŋutilã ŋu be vuvɔ nawɔe o.
Dzɔdzɔmeŋutinunyalawo kpɔe be míate ŋu asrɔ̃ nane tso fu si le ƒumelã sia ŋu la ŋuti.
Wotee kpɔ wɔ fuwu siwo ƒe fuwo ƒe didime le vovovo eye mɔ si le fuawo domee hã le vovovo.
Numekulaawo kpɔe be "ne fuawo sɔ gbɔ eye wodidi la, womeɖoa tsi o. "
Ne míagblɔe bubui la, ƒumelã siawo ate ŋu aƒo adegbe be yewo sie vuvɔmewu titri adodoea le.
Numekulawo le mɔ kpɔm be ale si wole ŋgɔ yim le mɔ̃ɖaŋununya me la awɔe be yewoawɔ avɔ ƒomevi aɖe si mate ŋu aɖo tsi o.
Esia ate ŋu ana amewo naƒo nya ta be fuwu titri si sɔ kple ƒumelã sia ƒe fuwo la ate ŋu akpe ɖe ame siwo doa ɖi yia tɔ gɔme la ŋu ŋutɔ!
Ðe ƒumelã sia ƒe fu siwo nana vuvɔ mewɔnɛ o la dzɔ le eɖokui sia?
Dɔ Si Dadi Ƒe Nufuwo Wɔna
ZÃ ME koŋ aƒemedadiwo dona.
Anɔ eme be woƒe nufuwo (fu lɔbɔlɔbɔ siwo nɔa nugbɔ na wo) kpena ɖe wo ŋu wokpɔa nu siwo tsɔ ɖe wo gbɔ kple nu si wodi be yewoalé la dzea sii, vevietɔ le anyinufaɣiwo.
Bu nya siawo ŋu kpɔ: Lãmeka geɖewo le lãkusi siwo me dadi ƒe nufuwo mie tso la me.
Ne ya vi aɖe teti gɔ̃ hã ƒo la, lãmekaawo nana dadia senɛ le eɖokui me.
Esia wɔe be etea ŋu dea dzesi nu siwo tsɔ ɖe egbɔ ne mekpɔ wo o hã eye ɖikekemanɔmee la, esia kpena ɖe eŋu le zã me.
Esi wònye be ne ya vi aɖe teti ƒo lɔ dadi ƒe nufuwo la, dadia tea ŋu senɛ le eɖokui me ta la, ezãa eƒe nufuwo tsɔ dea dzesi afi si nu si wòdi be yealé la le kple eƒe zɔɖeɖe kpakple afi si nu bubuwo hã le.
Nufuwo hã kpena ɖe dadi ŋu wònyaa nuwo ƒe nugbɔ ƒe lolome hafi nyana ne ate ŋu atoe alo mate ŋu atoe o.
Numekugbalẽ aɖe (Encyclopædia Britannica) gblɔ be "nu ʋɛ aɖe ko wonya tso dɔ si nufuwo wɔna la ŋu, ke hã wode dzesii be ne wotso dadi aɖe ƒe nufuwo la, exɔa ŋusẽ le dadia si hena ɣeyiɣi aɖe. "
Dzɔdzɔmeŋutinunyalawo le robot aɖewo wɔm siwo ŋu wodea nu siwo wɔa dɔ abe dadi ƒe nufuwo ene la le ale be wòakpe ɖe wo ŋu woaƒo asa na mɔxenuwo.
Aƒetɔ Ali Javey si nye dzɔdzɔmeŋutinunyafiala le California Yunivɛsiti si le Berkeley gblɔ be woate ŋu azã nufu siwo tɔgbi wowɔ la na "robot deŋgɔwo, mɔ̃ɖaŋunuwo kple dzɔdzɔmeŋutinunyalawo ƒe dɔ bubuwo. "
Ðe ale si dadi ƒe nufuwo wɔa dɔe la dzɔ le eɖokui sia?
Avu Ƒe Nuʋeʋẽse
Numekulawo gblɔ be avu tea ŋu wɔa ŋutete si le esi be wòase nu ƒe ʋeʋẽ ŋu dɔ nyana ne avu bubu aɖe nye atsu alo nɔe, ƒe si wòxɔ kple eƒe seselelãme.
Amewo tea ŋu naa hehe avuwo be woade dzesi bɔmbwo kple atike vɔ̃ɖiwo gɔ̃ hã.
Ŋku koŋue amegbetɔwo zãna tsɔ dea dzesi nu siwo ƒo xlã wo, gake avuwo ya zãa woƒe ŋɔti.
Woƒe ŋɔtie wotsɔ dea dzesi nui.
Bu nya sia ŋu kpɔ: Ale si avu ƒe ŋɔti tea ŋu ʋẽa nu sena la de ŋgɔ wu amegbetɔwo tɔ zi gbɔ zi akpe geɖe.
Ðeko wòle abe woama sukli gativi ɖeka ɖe akpa ene me ahakɔ akpa ɖeka ɖe ta gã si ƒe lolome sɔ kple esi me Olimpik hoʋlilawo ƒua tsi le me eye ame naɖɔ tsia kpɔ ase suklia ŋkɔ ene. " U.S. National Institute of Standards and Technology.
Nu ka gbɔe wòtso be avu ƒe nuʋeʋẽse de ŋgɔ sãsãsã wu amegbetɔwo tɔ?
Avu ƒe ŋɔti nu fa, eya ta enɔa bɔbɔe be wòase nuwo ƒe ʋeʋẽ.
Yatoƒe eve ye le avu ƒe ŋɔti me egbɔa ya toa ɖeka me, eye wòzãa evelia tsɔ sea nuwo ƒe ʋeʋẽ.
Ne avu ʋẽ nu se la, ya gena ɖe eƒe ŋɔtia ƒe akpa si nana wòsea nuwo ƒe ʋeʋẽ la me.
Avu ƒe ŋɔti ƒe akpa si nana wòsea nu ƒe ʋeʋẽ la ƒe lolome tea ŋu nyea sentimeta 130 le dzogoe ene me, gake amegbetɔwo tɔ ya nye sentimeta 5 pɛ ko le dzogoe ene me.
Lãmenugbagbevi siwo nana avuwo sea nu ƒe ʋeʋẽ la sɔ gbɔ wu esiwo nana amegbetɔwo sea nu ƒe ʋeʋẽ la zi gbɔ zi 50.
Esiawo katã wɔnɛ be avu tea ŋu sea nu vovovo siwo le nane me la ƒe ʋeʋẽ.
Le kpɔɖeŋu me, le numekula aɖewo ƒe nya nu la, amegbetɔwo ate ŋu ase detsi ƒe ʋeʋẽ, gake avu ya ate ŋu ase nu vovovo siwo wozã tsɔ ƒo detsia la ƒe ʋeʋẽ.
Wota agba si me detsi le ɖe amegbetɔ ƒe ta ŋuti, gake wota nu vovovo siwo wotsɔ ƒo detsia la ɖe avu ƒe ta ŋuti
Numekula siwo le habɔbɔ aɖe (Pine Street Foundation) si kua nu me tso kansa ŋu me la gblɔ be, ale si avu ƒe ahɔhɔ̃ kple eƒe ŋɔti wɔa dɔ aduadu la wɔe be wònye "ŋudɔwɔnu deŋgɔ siwo dea dzesi nu ƒe ʋeʋẽ wu ɖe sia ɖe le anyigba dzi la dometɔ ɖeka. "
Dzɔdzɔmeŋutinunyalawo le agbagba dzem be yewoawɔ elektrɔnikmɔ̃ siwo awɔ dɔ abe avu ƒe ŋɔti ene siwo ade dzesi bɔmbwo, dɔlélewo abe kansa ene, kple nu siwo amewo tsɔ gbãa de.
Ðe avu ƒe nuʋeʋẽse la dzɔ le eɖokui sia?
Sɔfɔti
SƆWO tea ŋu sia du kilometa 50 le gaƒoƒo ɖeka me.
Togbɔ be esia lɔ ŋutinu geɖewo ƒe dɔwɔwɔ ɖe eme hã la, ŋusẽ ʋɛ aɖe ko wozãna.
Nu ka gbɔe esia tsona?
Etsoa sɔfɔtiawo ƒe dɔwɔwɔ gbɔ.
Bu nu si dzɔna ne sɔ le du dzi ŋu kpɔ.
Ŋusẽ ɖoa lãkusi kple kpeƒetsiaka ƒomevi aɖe siwo me hena siwo wɔa dɔ aduadu la me ne sɔa tu afɔ anyi eye ne woɖe asi le ŋusẽa ŋu la, etutua sɔa dona ɖe ŋgɔ.
Tsɔ kpe ɖe eŋu la, ne sɔa le du sim la, eƒe afɔtiwo nɔa ƒoƒom sesĩe, si ate ŋu agblẽ nu le eƒe kpeƒetsiakawo ŋu hafi.
Gake lãkusiawo xɔna na kpeƒetsiakawo ale be nu megblẽna le wo ŋu o.
Numekulawo gblɔ le ŋutinu siawo ƒe wɔwɔme ŋu be enye "lãkusi kple kpeƒetsiakawo ƒe wɔwɔme si de ŋgɔ ŋutɔ. "
Numekulawo le agbagba dzem be yewoakpɔ sɔfɔti ƒe wɔwɔme dzi awɔ robot siwo si afɔ ene anɔ.
Ke hã Massachusetts Ƒe Mɔ̃ɖaŋudɔwɔƒea ƒe dɔwɔƒe si nye Dzɔdzɔmenuwo Dzi Kpɔkpɔ Awɔ Robot Ƒe Numekuƒe gblɔ be ale si gbegbe sɔfɔti ƒe wɔwɔme de ŋgɔe la wɔe be yewomate ŋu awɔ esia bɔbɔe kple dɔwɔnu kpakple mɔ̃ɖaŋununya si su yewo si egbea o.
Ðe sɔfɔti ƒe wɔwɔme sia dzɔ le eɖokui sia?
Ale Si Adzawo Wɔna Trea Wo Ðokui Ðe Nu Ŋu
Ɣeyiɣi didi aɖee nye esia lãwo ŋuti nunyalawo de dzesii be adzawo tea ŋu léna ɖe agakpewo, tɔdzisasrãwo kple meliwo ŋu goŋgoŋ.
Nutrenu si adzawo wɔna la de ŋgɔ sãsãsã wu nutrenu ƒomevi ɖe sia ɖe si amegbetɔwo wɔ kpɔ.
Nyitsɔ laa koe dzɔdzɔmeŋutinunyalawo va nya ale si adzawo wɔna trea wo ɖokui ɖe nu siwo le tsi me ŋu.
Bu nya siawo ŋu kpɔ: Numekukuwo ɖee fia be adzawo ƒe vi siwo do le woƒe aziwo me, siwo ate ŋu aƒu tsi la, léa ŋku ɖe nu siwo ŋu woalé ɖo la ŋu nyuie hafi léa wo ɖokui ɖe wo ŋu.
Eye ne wokpɔ afi si woalé ɖo ko la, woɖea lãmetsi ƒomevi eve aɖewo ɖe teƒea.
Lãmetsi gbãtɔa, si le abe ami ene la, tea ŋu ɖea tsinu ɖa le teƒe si adzaa di be yealé ye ɖokui ɖo.
Eye lãmetsi ma wɔnɛ be teƒea sɔna nyuie be lãmetsi evelia, si nye protein ƒomevi aɖe la, hã nate ŋu alé ɖe teƒea.
Lãmetsi eve siawo ƒoa ƒu zua nutrenu aɖe si nu sẽ ale gbegbe be nugbagbevi suesuesue siwo gblẽa nu dome gɔ̃ hã mate ŋu agblẽe o.
Ele vevie ŋutɔ be ŋusẽ nanɔ nutrenua ŋu alea, elabe afi mae adzaa anɔ le eƒe agbenɔɣi katã.
Adzawo, kpakple ale si woƒe nutrenua le ŋuti foto
Ale si adzawo wɔa woƒe nutrenuae la de ŋgɔ sãsãsã wu ale si dzɔdzɔmeŋutinunyalawo susui gbã.
Numekula siwo va srɔ̃ nu tso ale si adzawo tea ŋu wɔa woƒe nutrenuae ŋu la dometɔ ɖeka gblɔ be: "Ale si adzawo wɔna trea wo ɖokui ɖe nu siwo le tsi me ŋu le dzɔdzɔme nu la ɖe nunya deŋgɔ aɖe ŋutɔ fia. "
Nu siwo ŋu numekulawo ke ɖo la ate ŋu akpe ɖe wo ŋu be woawɔ nutrenu siwo woate ŋu azã le tsi gɔme, kpakple nutrenu ƒomevi bubu siwo ŋu dɔ woate ŋu awɔ le elektrɔnik mɔ̃ɖaŋunuwo kple atikewɔnyawo me.
Ðe ale si adzawo tea ŋu trea wo ɖokui ɖe nu ŋu la dzɔ le eɖokui sia?
Ale Si Wowɔ Ƒumelã Aɖewo Ƒe Gowo
ƑUMEBƆBƆWO ƒe gowo kple adzawo ƒe gowo (alo gatsuƒliwo) ye kpena ɖe wo ŋu wonɔa agbe le nɔnɔme sesẽwo me, eye wonɔa te ɖe ale si atsiaƒua nɔa wo nyamam la nu.
Ale si woƒe goawo kpɔa wo ta nyuie la ʋã mɔ̃ɖaŋununyalawo wole nu me kum tso woƒe dzedzeme vovovoawo kple ale si goawo le ŋu kple susu be yewoata ʋu siwo woawɔ kple xɔ siwo woatu be woate ŋu akpɔ amewo ta.
Bu nya siawo ŋu kpɔ: Mɔ̃ɖaŋununyalawo lé ŋku ɖe goawo dometɔ eve siwo nye gbadzɛtɔ kple lɔbɔetɔ ƒe dzedzemewo ŋu.
Le gbadzɛtɔ gome la, wode dzesii be ale si fliwo tso eƒe nugbɔ va wu enu ɖe kpeƒea ye wɔe be ŋusẽ va le kpeƒea ŋu wu.
Gake le lɔbɔetɔ gome la, ale si fliawo gɔdɔ̃ to eŋu wɔe be ŋusẽ va le eƒe nugbɔ si keke wu la ŋu.
Le gbadzɛtɔ kple lɔbɔetɔ siaa gome la, zi geɖea ne nane lɔ goa la, sesẽƒea kpɔa eta si wɔnɛ be nu vevi mewɔa lã si le goa me la o.
Numekulawo hã do ƒumelã siawo ƒe go kple esiwo ɖi esiawo siwo wowɔ le kɔmpiuta dzi la kpɔ.
Nu si wova de dzesii ye nye be, ale si wowɔ ƒumelã siawo ƒe gowo nukutɔe la na wosesẽ wu esiwo wowɔ le kɔmpiuta dzi la zi gbɔ zi eve.
Esi agbalẽ aɖe (Scientific American) nɔ nu ƒom tso nu siwo ŋu woke ɖo le numekukua me ŋu la, egblɔ be: "Ne èva le ʋu siwo wowɔ ɖe ƒumelã siawo ƒe go ƒe nɔnɔme nu ƒe ɖe kum gbe ɖeka la, anya kpɔ ŋutɔ eye àkpɔe be ɖe wowɔe be wòakpɔ emenɔlawo ta. " Nu kae nèsusu?
Ðe ƒumelã siawo ƒe goawo dzɔ le wo ɖokui sia?
Ƒumefɔlĩ Ƒe Ade Si Wòtsɔ Wɔa Ðɔ
ABE adzawo ene la, ƒumefɔlĩwo hã léna ɖe agakpewo, atiwo alo tɔdziʋuwo ŋu.
Gake fɔlĩwo meléna ɖe nuwo ŋu kpaɖii abe ale si adzawo wɔnɛ ene o, ɖe woawo ya wokuna ɖe nuwo ŋu segee to ɖɔ aɖe si woƒe ade si wotuna wɔ la dzi.
Togbɔ be fɔlĩwo ƒe nuwɔwɔ alea wɔnɛ be wònɔa bɔbɔe na wo be woaɖu nu ahaku ɖe tɔdziʋuwo ŋu woatsɔ wo ayi teƒe bubuwo hã la, edze abe ŋusẽ mele woƒe ɖɔa ŋu be woanɔ te ɖe atsiaƒu ƒe ƒutsotsoewo nu o ene.
Ke aleke woƒe ɖɔa nana wokuna ɖe tɔdziʋuwo ŋu be womegena ɖe atsiaƒua me o?
Bu nya siawo ŋu kpɔ: Fɔlĩ ƒe ɖɔa liana goŋgoŋ le akpa ɖeka gake bɔbɔ hedena le akpa kemɛa.
Numekulawo va de dzesii be esi ɖɔa ƒe akpa 80 le alafa me liana goŋgoŋ eye akpa 20 mamlɛa le alafa me bɔbɔna tae wòtea ŋu wɔa dɔ nyuie nenema.
Esia tae fɔlĩ tea ŋu nɔa te ɖe ƒutsotsoe siwo nɔa ehem ganɔa etutum la nu le tɔdziʋuwo ŋu.
Nufialagã Guy Genin yɔ nu si ŋu woke ɖo le numekuku sia me la be "nukunu " hegblɔ kpee be: "Fɔlĩ ƒe ɖɔ si adea wɔna ƒe akpa bɔbɔea kple akpa si liana goŋgoŋ ƒe dɔwɔwɔ aduadu la gbɔe wòtso be fɔlĩ wɔa nukunu sia. "
Dzɔdzɔmeŋutinunyalawo susu be woate ŋu azã fɔlĩ ƒe ɖɔa le mɔ vovovowo nu; woate ŋu azãe atsɔ aku nuwo ɖe xɔwo ŋu, aku nuwo ɖe tɔdziʋuwo ŋu le tsi me, woate ŋu azãe atsɔ alé lãkusi ɖe ƒuwo ŋu eye amekolawo ate ŋu atsɔe axe abidowo nu ne wole ame kom.
Nufialagã J. Herbert Waite si le California Yunivɛsiti le Santa Barbara, Amerika la gblɔ be: "Nu wɔnuku gbogbo aɖewo siwo mele xexlẽme o la li míasrɔ̃ tso nuwɔwɔwo ŋu ku ɖe nulénuwo ŋu. "
Ðe ƒumefɔlĩ ƒe ade si wòtsɔ wɔa ɖɔ la dzɔ le eɖokui sia?
Ŋutete Si Le Abosra Si Be Wòatrɔ Eƒe Amadede
ABOSRA tea ŋu trɔa eƒe amadede si wɔnɛ be menɔa bɔbɔe be woakpɔe o.
Nyatakaka aɖe si ku ɖe abosra ŋu la gblɔ be, "ŋutilã ƒe amadede vovovowoe le esi eye wòtea ŋu trɔa eƒe amadede le sekɛnd ɖeka ko me. "
Aleke wòtea ŋu wɔa esiae?
Bu nya siawo ŋu kpɔ: Lãmenugbagbevi tɔxɛ aɖe si le abosra la ƒe lãme ye kpena ɖe eŋu wòtea ŋu trɔa eƒe amadede.
Amadedeawo le kotoku suesuesue ƒomevi aɖewo me fũu le lãmenugbagbevia me, eye lãkusiwo ƒo xlã wo keŋ.
Ne abosra la di be yeatrɔ yeƒe amadede ne woagakpɔ ye o la eƒe ahɔhɔ̃ ɖoa nyatakakawo ɖe lãkusi siwo ƒo xlã kotoku suesuesueawo, eye esia nana womiana.
Emegbe kotoku suesuesue siwo me amadedeawo le la vuna si nana abosra la trɔa eƒe amadede kple nɔnɔme enumake.
Menye ɖeko abosra tea ŋu zãa ŋutete sia be woagakpɔ ye ko o, ke ezãnɛ hã be yeatsɔ awɔ nu si adze yeƒe kpeɖeŋutɔ ŋu alo aɖo dze.
Mɔ̃ɖaŋudɔwɔla siwo le yunivɛsiti aɖe si le Bristol, England la wɔ abosra sia ƒe ŋutilã ƒomevi aɖe.
Wode aŋe yibɔ gbagbɛgbagbɛ aɖewo abosraa ƒe ŋutilã ƒomevi si wowɔ la ƒe akpa aɖewo me be wòawɔ dɔ abe abosra ƒe lãkusi ene.
Esi wode elektrikŋusẽ abosra ƒe ŋutilã ƒomevi si wowɔ me la, ewɔ gbagbɛ hena aŋe gbagbɛ yibɔawo vu eye wòna abosra ƒe ŋutilã ƒomevi si wowɔ la ƒe amadede nɔ tɔtrɔm.
Jonathan Rossiter si nye mɔ̃ɖaŋudɔ- wɔla gblɔ tso numekuku si wowɔ tso abosra ƒe lãkusi ŋu be, "ale si tɔmelã sia tea ŋu trɔa eƒe amadede bɔbɔe la " ate ŋu ana be woawɔ nudodo siwo anɔ amadede trɔm le sekɛnd ɖeka ko me.
Aƒetɔ Rossiter yi edzi be amewo ate ŋu ado awu si woawɔ la be amewo nagakpɔ wo adze sii o loo alo be wòanye awudodo ƒe atsyã ko.
Ðe ŋutete si le abosra si be wòatrɔ eƒe amadede la dzɔ le eɖokui sia?
Hawaiitɔwo Ƒe Totsitotsi Ƒe Dzosinu
HAWAIITƆWO ƒe totsitotsi alo akladzĩ daa ade le zã me, eye eya ŋutɔ sia akaɖi aɖe si sɔna kple ɣleti kple ɣletiviwo ƒe keklẽ.
Le esi akaɖi sia nana lã bubuwo nakpɔe teƒe la, ɖe wònana boŋ be wometea ŋu kpɔnɛ o.
Lã sia kple nugbagbevi suesue siawo ƒe dɔwɔwɔ aduadu alea ate ŋu aɖe vi na mí le go aɖe me.
Ate ŋu ade míaƒe lãmesẽ dzi.
Bu nya siawo ŋu kpɔ: Hawaiitɔwo ƒe totsitotsi nɔa Hawaii Ƒukpoa ƒe ƒu siwo me kɔ la me.
Ðe wòle be ɣleti kple ɣletiviwo ƒe keklẽ nana ƒumelã lénu siwo to totsitotsia gɔme va yina la nakpɔ eƒe vɔvɔli hafi.
Gake dzo aɖe sina le totsitotsia ƒe ƒodo dzi si sɔna kple ɣleti ƒe keklẽ pɛpɛpɛ.
Esia wɔnɛ be lã sia ƒe vɔvɔli medzena o.
Nu si nana be lã sia tea ŋu wɔa "aɖaŋu deŋgɔ " siae nye nugbagbevi suesue aɖewo siwo le eƒe dzosinu la me. Nugbagbevi siawo sia dzo.
Ðewohĩ nugbagbevi suesue siawo kpɔa ŋusẽ ɖe totsitotsia ƒe alɔ̃dɔdɔ kple eƒe nyɔnyɔ dzi.
Numekulawo tsɔ ɖe le esia me vevie, elabe wosusui be ɖewohĩ nugbagbevi suesue siwo le nu gbagbe bubuwo hã me la kpɔa ŋusẽ ɖe ɖoɖo si nu woƒe ŋutilã wɔa dɔ ɖo gbe sia gbe la dzi.
Le kpɔɖeŋu me, le lã siwo naa no vi gome la, nugbagbevi siwo nana be nuɖuɖu wɔa dɔ le lãme hã anya kpɔa ŋusẽ ɖe ɖoɖo si nu woƒe ŋutilã wɔa dɔ ɖo gbe sia gbe la dzi.
Wogblɔ be ne nane tɔtɔ ɖoɖo si nu míaƒe ŋutilã wɔa dɔ ɖo gbe sia gbe la, etea ŋu hea blanuiléledɔ, suklidɔ, lolo fũu akpa kple alɔ̃dɔkuxiwo vɛ.
Eya ta nusɔsrɔ̃ tso totsitotsi kple nugbagbevi siwo le eƒe dzosinua me ŋu ate ŋu ana woaganya nu geɖe tso amegbetɔwo ƒe lãmesẽ ŋu.
Ðe totsitotsi ƒe dzosinu la dzɔ le eɖokui sia?
Bosrã Ƒe Alɔ Wɔnukuawo
Robɔt-wɔlawo le dɔwɔnuwo tom vɛ siwo akpe ɖe ɖɔktawo ŋu be woawɔ dɔ le teƒe siwo xaxa le ametia me eye woazã amekomɔnu siwo me womade abi ame ŋu fũu le o.
Nu siwo wosrɔ̃ tso bosrã ƒe alɔ siwo bɔbɔ hetea ŋu xatsana bɔbɔe ŋu la le kpekpem ɖe wo ŋu be woato nu yeyewo vɛ le amekomɔnu sia ŋu dɔ wɔwɔ me.
Bu nya siawo ŋu kpɔ: Bosrã tea ŋu zãa eƒe alɔ enyi siwo bɔbɔ siwo me wòtea ŋu hena bɔbɔe la tsɔ hea nu, léa nu alo mianɛ, le teƒe siwo xaxa gɔ̃ hã.
Menye ɖeko wòtea ŋu xatsana eƒe alɔwo yia go sia go me ko o, ke etea ŋu nana eƒe alɔwo ƒe akpa vovovowo liana hã ne ehiã be wòawɔe nenema.
Numekulawo xɔe se be robɔt ƒe alɔ siwo bɔbɔ hexana bɔbɔe abe bosrã tɔ ene la aɖe vi ŋutɔ le amekomɔnu siwo me womedea abi ame ŋu le fũu o la ŋu dɔ wɔwɔ me.
Dɔwɔnu sia ƒomevi ate ŋu awɔe be woako dɔnɔwo evɔ womazã amekomɔnu siwo ŋu dɔ wɔwɔ sesẽ akpa o.
Kpɔ ale si bosrã ƒe alɔ siwo tea ŋu xana bɔbɔe la le ɖa
Wowɔ robɔt ƒe alɔ sia tɔgbi xoxo eye wole edom kpɔ hafi ava zãe le amewo koko me.
Robɔt la ƒe alɔ ƒe akpa ɖeka si ƒe didime le milimeta 135 la tea ŋu léa dɔmenu siwo bɔbɔ eye wòkɔa wo yia dzi vie evɔ megblẽa nu le wo ŋu o, eye alɔa ƒe akpa bubu wɔa dɔ le dɔmenu si ŋu wòhiã be woawɔ dɔ le la ŋu.
Agbalẽnyalagã Tommaso Ranzani, si nye ame siwo to dɔwɔnua vɛ dometɔ ɖeka, gblɔ be, "míexɔe se be dɔwɔnu sia aʋu mɔ na dɔwɔnu yeye siwo de ŋgɔ wu la wɔwɔ. "
Bosrã kpakple robɔt ƒe alɔ
Robɔt ƒe alɔ si bɔbɔ hexana bɔbɔe la aɖe vi ŋutɔ le amekoko me
Ðe bosrã ƒe alɔwo dzɔ le eɖokui sia?
Boso Kpoɖoɖoe Ƒe Tsiƒunuwo
BOSO sia si míayɔ be boso kpoɖoɖoe la ƒe tsitsitɔ lolo hekpe wu bɔs legbetɔ.
Ke hã, ale si ƒumelã gã sia tea ŋu ɖea zɔ kabakaba ne ele ɖi dom hele eɖokui trɔm la ɖe dzesi ŋutɔ.
Aleke wòdzɔe be ŋutete sia le boso ƒomevi sia si?
Nu si gbɔ wòtso ƒe ɖee nye nu glidzaglidza siwo le eƒe tsiƒunuwo ƒe to.
Bu nya siawo ŋu kpɔ: Boso kple ƒumelã gã geɖewo ƒe tsiƒunuwo ƒe to zrɔ̃na.
Gake boso sia ya tɔ mele nenema o.
Eƒe tsiƒunuwo ƒe to le glidzaglidza.
Ne boso sia le tsi ƒum la, tsi va lɔa nu glidzaglidza siwo le tsiƒunuawo ƒe to hegbagbana.
Ne "tsia gbagba alea la " ekɔa bosoa yia dzi, eye esia wɔnɛ be wòtea ŋu kekea tsiƒunuawo ɖe dzogoe si keke nyuie me si wɔnɛ be metɔna hafi kekea tsiƒunuawo me o.
Ale si wòtea ŋu kekea tsiƒunuawo ɖe dzogoe si keke nyuie me la wɔnɛ be tsia ƒuƒu nɔa bɔbɔe nɛ wu ale si eƒe tsiƒunuawo didii lae nye nu vevi si gbɔ wòtso be wòtea ŋu wɔa esia.
Ne woma boso sia ƒe didime ɖe akpa etɔ̃ la, tsiƒunuawo dometɔ ɖe sia ɖe ƒe didime axɔ akpa ɖeka.
Numekulawo le ŋutete sia si le boso sia si la ŋu dɔ wɔm be yewoatsɔ awɔ tɔdziʋu ƒe kuɖɔɖoti, tsiŋusẽnamɔ̃, yaŋusẽnamɔ̃ kple helikɔpta ƒe yaƒonu siwo de ŋgɔ wu.
Ðe boso kpoɖoɖoe ƒe tsiƒunua dzɔ le eɖokui sia?
Boso Ƒe Ŋutigbalẽ Si Klɔa Ði Le Eɖokui Ŋu
Adzawo kple nugbagbevi bubuwo abe adru ene siwo léna ɖe meliwo ŋu hetsina ɖe wo ŋu la nye kuxi gã aɖe na meliwo ŋu dɔwɔlawo.
Nu mawo siwo léna ɖe meliwo ŋu la wɔnɛ be meliwo meɖea zɔ kabakaba o, ewɔnɛ be wonoa ami geɖe wu, eye wòwɔnɛ hã be ƒe ʋɛ aɖewo ko megbe la, ele be woaɖe meliwo ayi go dzi be woaklɔ ɖinu mawo le wo ŋu.
Dzɔdzɔmeŋutinunyalawo le tɔtrɔm ɖe dzɔdzɔmenuwo ŋu be yewoakpɔ ta na kuxi sia.
Bu nya siawo ŋu kpɔ: Numekukuwo ɖee fia be ŋutete le boso ƒomevi aɖe (Globicephala melas) si be wòaɖe ɖinuwo ɖa le eƒe ŋutigbalẽ ŋu.
Do suesuesue aɖewo le eƒe ŋutigbalẽ ŋu le fli me siwo le sue ale gbegbe be adzawo ƒe aziwo mate ŋu age ɖe wo me ahalé ɖe wo me o.
Ami aɖe si le abe nugbagbeviwutike ene si ɖea adru kple dɔlékuiwo ɖa la le dometsotso siwo le fliawo dome la me.
Ne bosoa ƒe ŋutigbalẽ ɖe tsro la, ami bubu gadona.
Dzɔdzɔmeŋutinunyalawo ɖoe be yewoawɔ ŋutete si le boso si be wòaɖe ɖi le eɖokui ŋu la ŋu dɔ na meliwo.
Tsã la, wosia aŋɔ tɔxɛ aɖewo ɖe meliwo ŋu be ɖinu mawo nagalé ɖe wo ŋu o.
Gake nyitsɔ laa la, woɖo asi aŋɔ si wozãna wu na dɔ sia wɔwɔ la dzi, elabena aɖi si le eme la gblẽa nu le ƒumelãwo ŋu.
Nu si numekulawo ɖo be yewoawɔ atsɔ akpɔ kuxia gbɔe nye be yewoaɖe do vivivi siwo me atike si megblẽa nu le ƒumelãwo ŋu o dona tso la ɖe meliwo kɔgo keŋ eye woafa gaɖɔ ɖe eŋu.
Ne atsiaƒutsia ka atikea ŋu ko la, atikea blana ɖe edzi helilina ɖe melia kɔgo godoo va kpe.
Le ɣeyiɣi aɖe megbe la, atike si lili ɖe melia ŋu la klona ɖa eye nugbagbevi siwo lé ɖe eŋu la hã ɖena ɖa kpena ɖe eŋu.
Eyome atikea gadona tso do suesuesueawo me xɔna ɖe esi klo ɖa la teƒe.
Adzawo lé ɖe meli aɖe kɔgo
Adzawo wɔnɛ be meliwo meɖea zɔ kabakaba o, eye wo ɖeɖe sesẽna ŋutɔ
Dodokpɔ siwo numekulawo wɔ la ɖee fia be mɔnu sia ate ŋu ana be ɖinu siwo léna ɖe meliwo ŋu la dzi naɖe akpɔtɔ teƒe alafa ɖeka.
Eye esia aɖe vi na melidɔwɔƒewo ale gbegbe, elabena wogblẽa ga geɖe ŋutɔ ne woɖe meliwo va go dzi be woaɖe ɖinuwo ɖa le wo ŋu.
Ðe boso sia ƒe ŋutigbalẽ si klɔa ɖi le eɖokui ŋu la dzɔ le eɖokui sia?
Ƒumeha Ƒe Dzesidede Nu Ƒe Ŋutete La
Ƒumehawo xlɔ̃na helia aku le mɔ vovovowo nu. Ƒumehaa ƒe xɔxlɔ̃a ƒe ɖiɖi trɔna ne gbeɖiɖia lɔ nu siwo ƒo xlãe.
Nu siwo dzɔdzɔmeŋutinunyalawo srɔ̃ tso ƒumeha sia tɔgbi (Tursiops truncatus) ƒe dzesidede nu ƒe ŋutete ŋu la le kpekpem ɖe wo ŋu be woawɔ ƒugɔmemɔ̃ siwo akpe ɖe wo ŋu woakpɔ kuxi siwo sesẽ akpa be woazã egbegbe mɔ̃ɖaŋununya atsɔ akpɔ wo gbɔe la gbɔ.
Bu esia ŋu kpɔ: Ƒumeha ƒe dzesidede nu ƒe ŋutetea wɔnɛ be etea ŋu kena ɖe ƒumelã sue siwo ɣla wo ɖokuiwo ɖe ke me le ƒua gɔme la ŋu, eye wòtea ŋu dea vovototo ƒumelãwo kple kpewo dome.
Aƒetɔ Keith Brown, si nye nufialagãtenɔla le Heriot-Watt University, le Edinburgh, le Scotland, gblɔ be ƒumeha tea ŋu "dea dzesi vovototo si le nugo siwo me tsi nyui, dzetsi, suklitsi kple tomemi le dome ne ele adzɔge tso wo gbɔ meta ewo gɔ̃ hã. "
Dzɔdzɔmeŋutinunyalawo di be yewoawɔ mɔ̃ siwo hã ate ŋu ade dzesi nu alea.
Ƒumeha aɖe wɔ eƒe dzesidede nu ƒe ŋutetea ŋu dɔ tsɔ nya nu si le nugo aɖe me
Ƒumeha tea ŋu nɔa te ɖe nu si le nugo vovovowo me dzi dea vovototo nugoawo dome ne ele adzɔge meta ewo gɔ̃ hã
Numekulawo ku nu me tso ƒumehawo ƒe xɔxlɔ̃ kple nusese ŋu eye wodze agbagba be yewoawɔ mɔ̃ siwo hã wɔa nu nenema ke.
Nu si do tso emee nye be wowɔ mɔ̃ aɖe si me elektrɔnik mɔ̃ɖaŋunu deŋgɔwo le hetsɔe de nugo aɖe si ƒe didime mede meta ɖeka o la me.
Wotsi mɔ̃ sia ɖe ƒugɔmeʋu aɖe si ɖi ƒugɔmeʋutsrɔ̃mɔ̃ la ŋu, eye wotrɔ asi le eŋu be wòate ŋu ade dzesi nɔnɔme si me nu siwo woɖi ɖe ƒu gɔme ʋĩi ke, abe elektrik-kawo kple amipɔmpigakpowo ene, la le evɔ mɔ̃a ŋutɔ maka wo ŋu o.
Ame siwo to mɔ̃ sia vɛ la kpɔe be aɖe vi geɖe na adzɔha siwo kua tomemi.
Mɔ̃ siwo wonɔ te ɖe ƒumeha ƒe dzesidede nu ƒe ŋutete dzi wɔ la ate ŋu ana ƒugɔmemɔ̃wo ƒe dɔwɔnawo nagade ŋgɔ ɖe edzi wu, si awɔe be mɔ̃ɖaŋudɔwɔlawo nada ƒugɔmedɔwɔnuwo ɖe teƒe nyuitɔ kekeake, ade dzesi nu siwo gblẽ le wo ŋu kple teƒe siwo nuwo xaxa ɖo le amipɔmpigakpowo me gɔ̃ hã.
Ðe ƒumeha ƒe dzesidede nu ƒe ŋutetea dzɔ le eɖokui sia?
Ɣletivi Ƒe Ŋuti Katã Nye "Ŋku "
NU ÐEDZESI aɖe le ɣletivi sia si nɔa adzakpowo me le atsiaƒu me la ƒe ŋuti katã.
Gadaglamakui siwo womate ŋu akpɔ kple ŋku ƒuƒlu o la le ɣletivi sia ƒe ŋuti katã, eye esia wɔe be eŋuti katã zu ŋku ƒokpli ɖeka.
Nu lɛlɛlɛ siwo me dza siwo le ɣletivi ƒe ŋuti la nye gadaglamakui suesuesue siwo de ŋgɔ sãsãsã
Bu nya siawo ŋu kpɔ: Esi dzɔdzɔmeŋutinunyalawo lé ŋku ɖe ɣletivi sia ŋu la, wokpɔe be "nu lɛlɛlɛ gbogbo aɖewo siwo me dza, eye woƒe titrime mede amegbetɔ ƒe taɖa nu o la le eŋuti katã le ɖoɖo tɔxɛ aɖe nu. "
(Natural History) Nu suesuesue (calcium carbonate) siawo siwo me dza la nye gadaglamakui siwo de ŋgɔ sãsãsã, eye woklẽna ɖe lãmeka siwo xɔa kekeli siwo le ɣletivia ƒe ayi te tututu la dzi.
Gawu la, gadaglamakuiawo le nɔnɔme si sɔ me si wɔe be lãvi sia tea ŋu kpɔa nuwo nyuie.
Atikedokpɔla Joanna Aizenberg gblɔ be ale si tsro si le ɣletivi ƒomevi sia ŋuti tea ŋu wɔa dɔ ƒomevi eve la "ɖo kpe gɔmeɖose vevi sia dzi be, le nu gbagbe ŋutinunya me zi geɖe la, ele be woatrɔ asi le nuwo ŋu hafi wòate ŋu awɔ dɔ vovovowo. "
Nu siwo numekulawo srɔ̃ tso ɣletivi ƒomevi sia ŋu la na wote ŋu to mɔnu bɔbɔe si melɔ ga geɖe zazã ɖe eme o la dzi zã calcium carbonate tsɔ wɔ gadaglamakui suesuesue vovovowo.
Mɔ vovovo siwo nu wozãa ɣletivi ƒomevi sia ƒe ŋutete sia le dometɔ ɖekae nye nyatakakaxɔmɔnu, si me wozã elektrikka si me keklẽ tona bɔbɔe le.
Ðe ale si ɣletivi ƒomevi sia ƒe ŋuti katã nye "ŋku " la dzɔ le eɖokui sia?
Ƒumenugbagbevi Siwo Ðea Mɔ̃memi Ða Le Tsi Me
LE ƑE 2010 me la, mɔ̃memikuƒe aɖe si wotu ɖe atsiaƒu me le Mexico la wó, eye mɔ̃memi lita 476,961,885 kple edzivɔwo ɖuɖu ɖe atsiaƒu me.
Gake le dzinu ʋɛ aɖewo megbe la, mɔ̃memi ƒe ɖiƒoƒo aɖeke meganɔ tsia me o.
Aleke wòdzɔe?
Ƒumenugbagbevi siwo ɖea mɔ̃memi ɖa le tsi me
Bu esia ŋu kpɔ: Dzɔdzɔmeŋutinunyalawo ku nu me kpɔe be ƒumenugbagbevi suesue aɖewo tea ŋu ɖea nu si woyɔna be karbɔn si nɔa mɔ̃memi me la ɖa.
Nufialagã Terry Hazen, si nye nugbagbevi suewo ŋuti nunyala gblɔ le nugbagbevi suesue siawo ŋu be wonye "aʋawɔnu siwo wɔa avu kple mɔ̃memi. "
Nugbagbevi siawo hã wɔ akpa aɖe hafi atsiaƒua me gakɔ le Mexico.
Esi nyatakakadɔwɔƒe si nye BBC nɔ nya ta kam tso ale si wòdzɔe ŋu la, egblɔ be: "Le mɔ aɖe nu la, mewɔ nuku be nugbagbevi siwo tea ŋu ɖea mɔ̃memi ɖa la le atsiaƒu me o. "
Egblɔ yi edzi be ƒe akpe geɖewoe nye esia "ami sina tsoa atsiaƒu gɔme gena ɖe tsiawo me. "
Ele eme be amegbetɔwo hã tea ŋu wɔa wo tɔ sinua ɖea ami siwo ɖuɖuna ɖe tsiwo me ya.
Gake nu siwo amegbetɔwo ƒe agbagbadzedze siawo gblẽna la sɔa gbɔ wu nu nyui siwo doa go tsoa eme.
Atike siwo amegbetɔwo zãna wɔnɛ be dzɔdzɔmenu siwo ɖea amiwo ɖa le tsi me la megatea ŋu wɔa woƒe dɔwo nyuie o.
Tsɔ kpe ɖe eŋu la, atike mawo siwo nye aɖi la gblẽa nu le nutoa me ŋu eteƒe didina.
Gake dzɔdzɔmenu siwo ɖea amiwo ɖa le atsiaƒu me siwo dometɔ aɖewoe nye ƒumenugbagbevi siawo ya kpena ɖe atsiaƒua ŋu wòɖea ɖinuwo ɖa le eɖokui si evɔ megblẽa naneke le nutoa me ŋu abe ale si wònɔna le atike siwo amegbetɔwo zãna ya gome ene o.
Ðe ale si ƒumenugbagbevi mawo tea ŋu ɖea mɔ̃memi ɖa le atsiaƒu me la dzɔ le eɖokui sia?
Xeviwo Ƒe Aʋala Nugbɔ
YAMEƲU si le yame la ƒe aʋala nugbɔ nana ya trona abe yali ene.
Ne ya le totrom alea la, edoa kplamatsɛ yameʋua ƒe duƒuƒu si wɔnɛ be wònoa ami geɖe.
Eye ne yameʋu bubu aɖe kplɔ yameʋu si le ŋgɔa ɖo tututu la, ya si le totrom le gbãtɔa megbe la doa kplamatsɛ eya hã vevie.
Eya ta ne ehiã be yameʋu eve nato yameʋudzeƒea ƒe mɔ gbadza ɖeka dzi aho eye gbãtɔ ho la, woɖea mɔ ɣeyiɣi aɖe va yina ale be ya si le totrom le gbãtɔa megbe la nu natsi hafi evelia naho.
Yameʋuwɔlawo va ke ɖe nu si woawɔ atsɔ aɖe kuxiawo dzi akpɔtɔ la ŋu.
Nu ka nue woke ɖo?
Wosrɔ̃ esia tso ale si fu siwo le xeviwo, abe hɔ̃ kple damixe ene, ƒe aʋalawo ƒe nugbɔ fɔna ɖe dzi la me.
Yameʋu ƒe aʋala ƒe nugbɔ
Bu nya siawo ŋu kpɔ: Ne xevi gã siawo le agba sam le yame la, fu siwo le woƒe aʋalawo nugbɔ nɔa fɔfɔm ɖe dzi kaka va dzɔna kã.
Esia wɔnɛ be xevi siawo tea ŋu yia yame nyuie togbɔ be woƒe aʋalawo medidi o hã.
Enana hã be wodzona nyuie.
Yameʋuwɔlawo wɔ yameʋu siwo ƒe aʋalawo nugbɔ dzɔ kã abe xevi siawo tɔ tea ŋu dzɔna ene.
Esi woku nu me tso ŋusẽ si ya kpɔna ɖe yameʋu dzi le yame ŋu la, wokpɔe be ne wotrɔ asi le yameʋu ƒe aʋala nugbɔwo ŋu hebi wo ɖe dzidze aɖe koŋ nu eye wosɔ ɖe ale si ya le ƒoƒom nu la, ana yameʋuawo nadzo nyuie wu. Eye egbea la, asitɔtrɔ sia na be ale si yameʋuwo dzona la ganyo ɖe edzi teƒe 10 le alafa me alo wu nenema gɔ̃ hã.
Nu ka tae?
Aʋalawo ƒe nugbɔwo ɖea ale si ya doa kplamatsɛ yameʋuwo ƒe duƒuƒu la dzi kpɔtɔna.
Gawu la, wonana be ŋutete tɔxɛ aɖe ɖoa yameʋuwo ŋu "wotsɔ nɔa te ɖe ya ƒe kplamatsɛdonu bubuwo hã nu. " Encyclopedia of Flight.
Yameʋu ƒe aʋala nugbɔ siwo dzɔ kã nana be yameʋuwo tea ŋu dzona yia didiƒe, wotsɔa agba geɖe wu tsã, woƒe aʋalawo va le kpuie wu, esia nana be wotea ŋu kpɔa dzeƒe na yameʋu geɖe le yameʋudzeƒea, eye womegazãa ami geɖe hã o.
NASA dɔwɔƒea ka nya ta be le ƒe 2010 me la, ami siwo yameʋuwo zã la "dzi ɖe kpɔtɔ lita miliɔn 7,600 sɔŋ " eye esia na hã be ya ƒoɖi siwo yameʋuwo tuna ɖe yame la dzi ɖe kpɔtɔ ale gbegbe.
Ðe ale si xevi ƒe aʋala nugbɔ tea ŋu dzɔna kã la dzɔ le eɖokui sia?
Ƒumexegã Ƒe Fuwo
XE SIA ƒua tsi sesĩe nukutɔe hetia kpo va dzea keke sno babla dzi ke.
Aleke wòtea ŋu dzɔnɛ?
Ƒumexegã ƒe fu Bu nya siawo ŋu kpɔ: Ƒumexegã (emperor penguin alo manchot empereur) sia lɔa ya ɖe eƒe fuwo me.
Ya sia wɔnɛ be fafa melénɛ o, eye wòkpena ɖe eŋu hã be wòtea ŋu ƒua tsi zi gbɔ zi eve alo etɔ̃ wu ale si wòaƒui yaa manɔmee. Aleke wòtea ŋu wɔnɛ?
Ƒumexewo ŋuti nunyala aɖe gblɔ be anɔ eme be ewɔa esia to asiɖeɖe le ya siwo wòlɔ la ŋu vivivi to eƒe fuwo me.
Ya siawo ƒe dodo nana be nu siwo awɔe be eƒe fuwo mate ŋu ato tsia me bɔbɔe o la dzi ɖena kpɔtɔna si wɔnɛ be wòtea ŋu ƒua tsia kabakaba.
Dzidzɔtɔe la, mɔɖaŋununyalawo le nu srɔ̃m tso mɔnu aɖe si dzi woato awɔ do suesuesue siwo me ya anɔ totom anɔ dodom la ɖe meli ŋu si ana wòate ŋu aƒu du sesĩe kplamatsɛdonu aɖeke manɔmee.
Ke hã numekulawo lɔ ɖe edzi be yewomete ŋu le kekem ɖe mɔnu sia ŋu o, elabena "asesẽ be amegbetɔwo nawɔ nane si me do suesuesuewo anɔ abe ƒumexegã ƒe fuwo tɔ ene. "
Ðe ƒumexegã ƒe fuwo dzɔ le wo ɖokui sia?
Ale Si Ƒudzixe Albatross Saa Agba Ŋusẽ Boo Mazamazãe
XEVI aɖewo tea ŋu saa agba le yame ŋusẽ boo mazamazãe.
Ƒudzixe si woyɔna be albatross nye esia ƒe kpɔɖeŋu ɖedzesi.
Xevi sia ƒe kpekpeme ade kilogram 8.5 eye ƒe aʋala ƒe kekeme nye meta 3.4.
Etea ŋu dzona kilometa akpe geɖe ŋusẽ boo mazamazãe!
Bu nya siawo ŋu kpɔ: Ne albatross le dzodzom eye wòkeke aʋala me keŋkeŋ la, eƒe kpeƒetsiaka tɔxɛ aɖe va glãa eƒe aʋalawo eye womegaƒona o, si wɔnɛ be eƒe lãkusiwo ɖina ɖe eme.
Nu evelia si kpena ɖe ƒudzixe sia ŋu wòtea ŋu saa agba le atsiaƒu dzi gaƒoƒo geɖe lae nye ale si wòtea ŋu nyaa afi si ƒudziyawo ɖo tae.
Ne albatross le agba sam le ƒua dzi la, eyia yame ʋĩ, trɔna heɖiɖina vaa anyime, enɔa esia wɔm enuenu, eye nu sia wɔwɔ nana wògakpɔa ŋusẽ si wòzã esime wòdzo kpe ƒudziya la.
Nyitsɔ laa ko hafi dzɔdzɔmeŋutinunyalawo va ke ɖe nu si kpena ɖe ƒudzixe sia ŋu wòtea ŋu wɔa nu sia la ŋu.
Wozã mɔ̃ deŋgɔwo kple kɔmpiutaɖoɖo tɔxɛwo tsɔ kpɔe be ne albatross dzo yi yame hetrɔ be yeaɖiɖi lae wòkpɔa ŋusẽ si wòhiã.
Dzɔdzɔmeŋutinunyalawo gblɔ be ƒudzixe sia "nɔa ŋusẽ si wòtsɔ saa agbae la kpɔm blewu eye wòyia edzi ɖaa. "
Nu kae dona tso eme?
Xe sia tea ŋu dzona gaƒoƒo geɖe aʋalamaƒomaƒoe!
Nu sia nyanya tso xevi sia ŋu ate ŋu akpe ɖe mɔ̃ɖaŋudɔwɔlawo ŋu be woawɔ yameʋu siwo mazã ami boo o, ɖewohĩ yameʋu siwo mahiã be woazã mɔ̃ hafi aku wo o.
Ðe ale si albatross saa agba le atsiaƒu dzi ŋusẽ boo mazamazãe kple eƒe wɔwɔme tɔxɛ la dzɔ le eɖokui sia?
Bar-Tailed Godwit Xe Dzodzoea Ƒe Ŋutete Tɔxɛ La
DZODZO ƒe ŋutete tɔxɛ si le bar-tailed godwit si la wɔa nuku na ame geɖe ŋutɔ.
Elabena xevi sia tea ŋu dzona kilometa 11,000 sɔŋ, si xɔa ŋkeke enyi kple edzivɔ.
De Ŋugble Tso Eŋu: Numekulawo gblɔ be anyigba ƒe nuheŋusẽe kpena ɖe xevi aɖewo ŋu wote ŋu dzona le mɔ tɔxɛ siawo nu. Wowɔa nu abe ɖe wowɔ taɖoƒefianu de woƒe ahɔhɔ̃ me ene.
Anɔ eme hã be godwit xevia zãna ɣe ƒe keklẽ le ŋkeke me, kple ɣletiviwo ƒe keklẽ le zã me tsɔ fiaa mɔ eɖokui.
Ewɔ abe xevi sia nyana ne ya sesẽ aɖe ƒo gbɔna ene, eye wònana yaƒoƒoa kpena ɖe eŋu wòdzona yia afi si yim wòle.
Dzodzo ƒe ŋutete tɔxɛ si le xevi siawo si la kpɔtɔ wɔa nuku na xe dzodzoe ŋuti ŋunyalawo kokoko.
Nugbagbeŋutinunyala Bob Gill gblɔ be: "Ƒe 20 enye esia si mele nu srɔ̃m tso xevi siawo ŋu gake woƒe nuwɔna kpɔtɔ wɔa nuku nam kokoko. "
Nu Kae Nèsusu?
Nɔnɔmetɔtrɔ dzie dzodzo ƒe ŋutete tɔxɛ si le xevi sia si la to va dzɔa?
Adoglo Si Ŋuti Ŋùwo Le Si Hea Tsi Toa Eƒe Ŋutigbalẽ Ŋu
AUSTRALIATƆWO ƒe adoglo aɖe si ŋuti ŋùwo le la hea tsi tsoa afu, yame ƒe fafa kple ke si me tsi le la me.
Emegbe enana tsia tsana toa eŋuti yia eƒe nu me wònona.
Aleke wòwɔa esiae?
Anye be ale si eƒe ŋutigbalẽ wɔa dɔ nukutɔe la gbɔe wòtso.
Nutata si ɖe ale si ʋeawo le le adogloa ŋuti keŋ fia
Ʋe siwo le eƒe ŋutigbalẽa ŋu la de nu wo nɔewo me va do ɖe pɔmpi aɖewo ƒomevi me le ʋeawo te ale be tsi toa pɔmpiawo me le eƒe ŋutigbalẽa ŋu va gena ɖe eƒe nu me
Bu nya siawo ŋu kpɔ: Tsro ƒlatsawo le adoglo sia ŋu keŋ.
Dzɔdzɔmeŋutinunyala aɖewo susui be ne tsi alo ahũ ge ɖe eƒe tsroa dzi la, etsana yia eƒe ŋutigbalẽ ŋu eye wògena ɖe ʋe aɖewo siwo le tsroawo dome la me.
Ʋe siawo siwo le eƒe ŋutigbalẽ ŋu la de nu wo nɔewo me vae do ɖe eƒe nu me.
Gake aleke wòdzɔnae be adoglo sia hea tsi yia dzi toa eƒe atawo kple ŋutigbalẽa ŋu yia eƒe nu me, evɔ tsia mekɔna ɖe anyi o?
Aleke wòdzɔnae be adoglo sia tea ŋu hea tsi tsoa ke siwo me tsi le la me ne etiti eƒe ƒodo ɖe kea me ko?
Numekulawo ke ɖe nu siwo nana wòtea ŋu wɔnɛ alea la ŋu.
Wode dzesii be pɔmpi tɔgbi aɖewo ƒomevi le ʋeawo te le eƒe ŋutigbalẽa ŋu.
Pɔmpi siawo mee tsiawo tona le eƒe ŋutigbalẽa ŋu yia eƒe nu me abe ale si ko tsi toa pɔmpi siwo amegbetɔwo wɔ me yia dzi bɔbɔe ene.
Eya ta adoglo sia ƒe ŋutigbalẽ le abe papahũ si noa tsi ene.
Aƒenɔ Janine Benyus, ame si nye dɔwɔƒe si kpɔa dzɔdzɔmenuwo dzi hewɔa wo tɔgbi la ƒe tatɔ gblɔ be mɔ̃ɖaŋudɔwɔlawo ate ŋu akpɔ ale si adoglo sia hea tsi toa eƒe ŋutigbalẽ ŋu dzi awɔ mɔ̃ aɖe si aɖe dzoxɔxɔ ɖa le yame ale be xɔwo me nate ŋu afa, eye woakpɔ tsinono hã tso esia me.
Ðe ale si adoglo sia ƒe ŋutigbalẽ tea ŋu hea tsi la dzɔ le eɖokui sia?
Adoglo Ƒe Asike
ADOGLO tea ŋu tia kpo tso teƒe gbadza ɖakuna ɖe gli ŋu bɔbɔe.
Gake ne teƒea zrɔ̃ la, adogloa ƒe afɔwo ɖiɖina, ke hã etea ŋu tia kpo kuna ɖe glia ŋu dzidzedzetɔe.
Aleke wòwɔnɛ?
Eƒe asikea ye wòzãna.
Bu nya siawo ŋu kpɔ: Ne teƒe si adogloa ti kpo tso la le glidzaglidza la, eƒe afɔwo lia anyi nyuie, eya ta ɖeko wòdzɔa eɖokui heɖiɖia eƒe asike vaa anyi me hetia kpo.
Esia wɔnɛ be wòtea ŋu trɔna nyuie le ya me.
Gake ne afi si wòti kpo tso la zrɔ̃ la, eƒe afɔwo ɖiɖina, si wɔnɛ be metea ŋu trɔna nyuie le ya me o.
Gake ne ele ya me la, ekɔa eƒe asike yia dzi, si wɔnɛ be wòdzɔna nyuie.
Ale si nɔnɔmea le la nue wòtrɔa asikea ɖo.
Le California Yunivɛsiti si le Berkeley ƒe nyatakaka nu la, "adogloa mate ŋu adzɔ eɖokui le ya me o, negbe ɖeko wòle eƒe asikea trɔm nyuie ale si dze. "
Ale si gbegbe wòdoa eƒe asikea ɖe dzii la nɔa te ɖe teƒea ƒe zɔzrɔ̃ dzi. Aleae wòwɔna be wòtea ŋu dzea glia ŋu dedie.
Nusɔsrɔ̃ tso adoglo ƒe asike ŋu ate ŋu akpe ɖe mɔ̃ɖaŋudɔwɔlawo ŋu woawɔ robot siwo mamu adze anyi bɔbɔe o, siwo woate ŋu atsɔ adi agbetsilawo le anyigbaʋuʋu alo afɔku bubu aɖe dzɔdzɔ vɔ megbe.
Numekula Thomas Libby gblɔ be: "Le kelili gome la, lãwo de ŋgɔ sãsãsã wu robotwo, eya ta nu sia nu si ate ŋu ana robotwo nali ke wu la nye ŋgɔyiyi. "
Ðe adoglo ƒe asike la dzɔ le eɖokui sia?
Lo Ƒe Glã
LO ƑE glã sesẽ wu lã siwo katã li tɔ.
Le kpɔɖeŋu me, tɔmelo si le Australia lɔƒo tea ŋu ɖua nu siwo sesẽ zigbɔzi etɔ̃ wu esiwo dzatawo alo kpɔ̃wo tea ŋu ɖuna.
Gake nukutɔe, ne lo ɖo aɖu nuwo dzi la, etea ŋu dea vovototo wo me, eye eƒe ŋutete sia wu ale si amegbetɔwo ƒe asibidɛnu tea ŋu nana wonyaa nu siwo ŋu woka asii la gɔ̃ hã.
Aleke wòwɔa esiae esi eƒe ŋuti le ƒlatsaa nenema gbegbe?
Lãmenusenu akpe geɖewo le lo ƒe glã ŋu.
Esi numekula Duncan Leitch ku nu me tso lo ƒe glã ŋu megbe la, egblɔ be: "Lãmeka wluiwluiwluiwo dometɔ ɖe sia ɖe ƒe nugbɔ le do aɖe si le eƒe tago me la me. "
Esia kpɔa lãmeka siwo le eƒe glã ŋu la ta eye wònana hã be eƒe aɖu dea vovototo nuwo me. Ale si wòtea ŋu dea vovototo nuwo me nu sẽ le eƒe teƒe aɖewo ale gbegbe be womate ŋu atsɔ mɔ̃ adzidzee o.
Esia wɔe be ne nane le nu me na lo la, etea ŋu nyana nenye nuɖuɖue loo alo nu bubu aɖee.
Esia ke tae ne lonɔ kɔ via ɖe nu me la, etea ŋu nyana be ye vie eye meɖunɛ o.
Ŋusẽ le lo ƒe glã kple eƒe aɖuwo ŋu, gake etea ŋu dea vovototo nuwo me hã.
Ðe lo ƒe glã la dzɔ le eɖokui sia?
Akpɔkplɔ Ƒomevi Aɖe Ƒe Viƒoƒo
AUSTRALIATƆWO ƒe akpɔkplɔ ƒomevi aɖe si wosusu be enu yi keŋkeŋ le keke ƒe 2002 me ke la, ƒe viƒoƒo wɔ moya ŋutɔ.
Akpɔkplɔnɔa mia azi siwo wòɖa la eye wonɔa eƒe dɔ me abe kwasiɖa ade ene.
Aziawo ƒona le dɔa me hezua akpɔkplɔ keŋ hafi doa go tso eƒe nu me.
Be akpɔkplɔnɔ sia ƒe dɔgbo magatu aziawo o la, edzudzɔa nuɖuɖu eye veve megadzana ɖe eƒe dɔgbo me hã o.
Eme kɔ ƒãa be aziawo kple akpɔkplɔviawo ƒe lãmetsi aɖewoe xea mɔ na vevea be magadza o.
Akpɔkplɔnɔa mia azi siwo ade 24.
Esia le ko abe nyɔnu aɖe si ƒe kpekpeme nye kilogram 68 do ŋgɔ na eƒe fufɔfɔ.
Esi wòfɔ fu la, vi 24 ye le dɔ me nɛ eye ɖe sia ɖe ƒe kpekpeme nye kilogram 1.8!
Ale si akpɔkplɔviawo sɔ gbɔ le wo dada ƒe dɔ me la nana eƒe ƒodo vuna gblotoo ale gbegbe be eƒe dzitodzito miana henana gbɔgbɔ zua dɔ nɛ eye esia wɔnɛ be wògbɔna to eƒe ŋutigbalẽ me.
Zi geɖe la, akpɔkplɔviawo dona le eƒe nu me ne wotsi le ŋkeke aɖewo megbe.
Ke ne wo dada kpɔ be afɔku aɖe gbɔna la, etua wo to eƒe nu me.
Gbe ɖeka la, numekulawo ke ɖe akpɔkplɔnɔ aɖe ŋu wòtu akpɔkplɔvi ade zi ɖeka eye woyi yame abe meta ɖeka ene.
Ke hã, ame aɖewo gblɔna be ɖe akpɔkplɔ ƒomevi sia ƒe viƒoƒo alo vidzidzi mɔnu sia dzɔ le eɖokui si. Ne ele nenema la, ke ele be tɔtrɔ ɖedzesiwo nava le eƒe agbenɔnɔ kple eƒe wɔwɔme ŋu zi ɖeka kpata.
Dzɔdzɔmeŋutinunyala kple nɔnɔmetɔtrɔfiala Michael J. Tyler gblɔ be: "Mate ŋu adzɔ be akpɔkplɔ sia ƒe viƒoƒo alo vidzidzi mɔnu nanɔ tɔtrɔm vivivi kaka ava zu abe ale si míenyae egbea ene o.
Ele be eƒe viƒomɔnu sia nadzɔ kple akpɔkplɔa tso gɔmedzedzea ne menye nenem o la, ke manya wɔ kura o. "
Aƒetɔ Tyler yi edzi be numeɖeɖe ɖeka si me susu lee nye be viƒoƒomɔnu sia le akpɔkplɔa ŋu ‘tso eƒe dzɔdzɔme ke.’
Esia tae ame aɖewo ƒoa nya ta be ɖe wowɔe.
Ðe ale si akpɔkplɔ sia ƒoa vi la dzɔ le eɖokui sia?
Da Ƒe Ŋutigbalẽ
ESI wònye be ƒodo dzi ko da zɔna ɖo ta la, ele be eƒe ŋutigbalẽ nasesẽ ale be wòate ŋu ato afi sia afi dedie.
Da ƒomevi aɖewo lia ati siwo ŋuti le glidzaglidza, eye bubuwo hã ɖia wo ɖokuiwo ɖe ke me.
Nu kae na da ƒe ŋutigbalẽ sesẽna nenema gbegbe?
Bu nya siawo ŋu kpɔ: Dawo ƒe ŋutigbalẽ ƒe titrime kple wɔwɔme tea ŋu toa vovo na wo nɔewo tɔ.
Gake dawo katã ƒe ŋutigbalẽ sɔ le nu ɖeka ya gome: Eyae nye be woƒe ŋutigbalẽa ŋuti sesẽna, gake etume nɔa bɔbɔm vivivi yina ɖe ememe.
Vi kae esia ɖena?
Numekula Marie-Christin Klein gblɔ be: "Le nu siwo ƒe ŋuti sesẽ evɔ woƒe tume ya bɔbɔ gome la, ne nane ka wo ŋu alo va lɔ wo la, wotea ŋu maa vevesesea ɖe ŋutilã ƒe akpa geɖe sɔsɔe. "
Eye ne eto kpe glidzaglidza siwo ate ŋu agblẽ nu le eƒe ŋutigbalẽ ŋu dzi la, ŋutilã ƒe akpa si to edzi la maa vevesesea ɖe ŋutilã ƒe akpa bubuwo sɔsɔe, eye esia wɔnɛ be megblẽa nu le eƒe ŋutilã ŋu boo o.
Nu siwo ƒe wɔwɔme le abe da ƒe ŋutigbalẽ ene ate ŋu aɖe vi ŋutɔ le atikewɔwɔ me.
Le kpɔɖeŋu me, woate ŋu azã aɖaŋu ma atsɔ awɔ amegbetɔ ƒe ŋutinu siwo asesẽ eye womate ŋu aɖe bɔbɔe o.
Woate ŋu azã da ƒe ŋutigbalẽ ƒe wɔwɔme hã ƒe aɖaŋu atsɔ awɔ akpa siwo troa mɔ̃wo abe gatekpa ene, si awɔe be mɔ̃memi, siwo ƒoa ɖi yame la, ƒe vi aɖe ko wòahiã be woazã.
Ðe da ƒe ŋutigbalẽ dzɔ le eɖokui sia?
Ale Si Anyi Wɔna Dzena Ðe Nu Dzi
ANYI tea ŋu dzena ɖe teƒe ɖe sia ɖe dedie.
Aleke wòwɔnɛ?
Bu nya siawo ŋu kpɔ: Be anyi nate ŋu adze ɖe nane dzi dedie la, ele be wòaɖiɖi du si wòtsɔ le dzodzom yina nua gbɔ la dzi akpɔtɔ keŋkeŋ.
Be wòate ŋu awɔ esia la, ele be wòabu nu eve siawo ŋu gbãa, ele be wòabu ale si wòle dua ƒumee kple dometsotso si le eya kple nu si gbɔ yim wòle dome la ŋu eye wòaɖiɖi eƒe duƒuƒua wòasɔ ɖe dometsotsoa nu.
Gake mɔnu sia asesẽ na nudzodzoe geɖe elabena woƒe ŋku metea ŋu dzidzia dometsotso si le woawo kple nu si dzi wodi be yewoadze ɖo la dome o.
Ale si anyi kpɔa nui la to vovo na amegbetɔwo elabena amegbetɔwo ƒe ŋku evea siaae kpɔa nu.
Edze abe ne anyi ya le tetem ɖe nane ŋu la nua nɔa lolom ɖe edzi ene.
Zi ale si wòle tetem ɖe nua ŋu la zi nenemae nua lolonae.
Numekuku si wowɔ le Australia Dukɔa Ƒe Yunivɛsiti ɖee fia be anyi ɖiɖia du si wòtsɔ le dzodzom yina nane gbɔ kura be wòakpɔ nua ƒe lolome nyuie adze ɖe edzi.
Kaka anyi naɖo nu si gbɔ yim wòle gbɔ la, eɖiɖia du si wòtsɔ le dzodzom la keŋkeŋ ale be wòate ŋu adze ɖe nua dzi dedie.
Agbalẽ aɖe (Proceedings of the National Academy of Sciences) gblɔ be: "Ŋkuléle ɖe mɔnu si dzi anyi tona dzena ɖe nu dzi ŋu . . . [wɔe] be wowɔ nane de robɔtwo me be wòafia mɔ wo woate ŋu adzo nyuie. "
Ðe ale si anyi wɔna dzena ɖe nu dzi la dzɔ le eɖokui sia?
Anyixe
ANYIWO zãa anyiŋe alo anyiŋɔ si dona ɖe woƒe ƒodo ŋu tsɔ wɔa anyixe alo anyigbà.
Wobua anyixea be enye aɖaŋunu wɔnuku aɖe ŋutɔ.
Bu nya siawo ŋu kpɔ: Ƒe geɖewoe nye esia la, akɔntaŋutinunyalawo susunɛ be nu alo xɔ siwo ƒe nɔnɔme le dzogoe ade me nyo wu esiwo ƒe nɔnɔme le dzogoe etɔ̃, ene alo bubu ɖe sia ɖe me, elabena woate ŋu atu alo awɔ nu gbogbo aɖewo ɖe nɔnɔme sia me ɖe teƒe sue aɖe eye dɔwɔnu siwo woazã hã anɔ ʋɛe wu.
Ke hã, womete ŋu ɖe nu si tututu ta wogblɔ nenema ɖo la me o.
Gake mlɔeba le ƒe 1999 me la, nufialagã Thomas C. Hales gblɔ kpeɖodzi siwo ŋu woke ɖo le akɔntaŋutinunya me si ɖe ale si nu siwo ƒe nɔnɔme le dzogoe ade me ɖea vi wu la fia hena ŋkɔe be "anyixe ƒe kpeɖodziwo. "
Eɖee fia be xɔwo kple nu bubuwo tutu woanɔ dzogoe ade me nye mɔ nyuitɔ si nu woama teƒewo ɖo pɛpɛpɛ evɔ womazã nu boo atsɔ alé wo ɖe te o.
Esi wònye be anyiwo wɔa woƒe anyixewo wonɔa dzogoe ade me ta la, wozãa teƒe siwo katã le wo si la nyuie, woƒe anyixea mekpena o evɔ wòhesẽna nyuie, womezãa anyiŋɔ fũu o, eye wotea ŋu ɖaa anyitsi gbogbo aɖe ɖe teƒe sue aɖe.
Mewɔ nuku o be woyɔ anyixe be "aɖaŋunu deŋgɔ. "
Egbea la, dzɔdzɔmeŋutinunyalawo kpɔa anyixe ƒe wɔwɔme dzi tsɔ wɔa nu siwo sesẽ evɔ womexɔa teƒe fũu o.
Le kpɔɖeŋu me, yameʋuwɔlawo wɔ yameʋu siwo ƒe nɔnɔme le dzogoe ade me abe anyixe ene. Yameʋuawo sesẽ eye womekpe hã o, eye esia wɔe be womenoa ami sɔgbɔ o.
Ðe anyixe ƒe wɔwɔme deŋgɔ la dzɔ le eɖokui sia?
Anyidi Ƒe Kɔ
Anyidɔ tsɔ gbe ɖe nu
ALE SI anyidi tea ŋu kɔa nu siwo kpena wu eya ŋutɔ zi geɖe la wɔa nuku na mɔ̃ɖaŋudɔwɔlawo ŋutɔ.
Be woate ŋu ase anyidi ƒe ŋutete sia gɔme la, mɔ̃ɖaŋudɔwɔla siwo le Amerika le Ohio Nutoa ƒe yunivɛsiti tsɔ kɔmpiuta wɔ nane si ɖi anyidi be wòawɔ nu pɛpɛpɛ abe anyidi ene.
X-ray fotoɖemɔ̃woe wozã tsɔ wɔ anyidi sia be woatsɔ akpɔ ŋusẽ si gbegbe anyidi zãna hafi tea ŋu kɔa agba kpekpewo.
Anyidi ƒe kɔe nye eƒe ametia ƒe akpa vevi si kpena ɖe eŋu wòtea ŋu kɔa agba kpekpe ɖe nu.
Lã falɛfalɛ siwo le anyidi ƒe kɔ ŋu la miãna ɖe eƒe ametia ƒe sesẽƒe kple eƒe ta ŋu wònɔna abe ale si wodea asi asitɛ me ene.
Numekulawo dometɔ ɖeka gblɔ be: "Ale si kɔa va miãna ɖe taa kple eƒe ametia ƒe sesẽƒea ŋu hiã vevie ŋutɔ be kɔa nate ŋu awɔ eƒe dɔ.
Ðewohĩ ale si eƒe ametia ƒe akpa si bɔbɔ va miãna ɖe sesẽƒea ŋu lae nana be ŋusẽ nɔna eŋu be wòtsɔa agba siwo lolo wu eya ŋutɔ. "
Numekulawo le mɔ kpɔm be ne yewova se ale si anyidi ƒe kɔ wɔa dɔe gɔme nyuie la, akpe ɖe yewo ŋu be yewoawɔ robɔt siwo gade ŋgɔ wu.
Ðe anyidi ƒe kɔ wɔnuku la kple ale si wòwɔa dɔe la dzɔ le eɖokui sia?
Alo wɔla lae wɔea?
Nuwɔwɔwo Ŋu Nya Siwo Woɣla Ðe Amewo
AME miliɔn akpe geɖewo xlẽ nu alo se nu tso nya si Biblia gblɔ tso xexe gbahoo sia ƒe gɔmedzedze ŋu la ŋu.
Ŋutinya sia si woŋlɔ ɖi ƒe 3,500 aɖewoe nye esia la dze egɔme kple nya nyanyɛ sia be: "Le gɔmedzedzea me Mawu wɔ dziƒo kple anyigba. "
Ke hã, ame geɖe menya be subɔsubɔhakplɔla siwo dome ame siwo gblɔna be ŋkeke ɖe sia ɖe si wotsɔ wɔ anyigbadzinuwo la nye gaƒoƒo 24 kpakple Kristotɔ blemakɔnuléɖeasilawo na Biblia me nuŋlɔɖi sia va zu gli gbogbo siwo sa ɖe aga sãa tso nya si tututu Biblia gblɔ la gbɔ.
Nu siwo ŋu dzɔdzɔmeŋutinunyalawo ke ɖo la va ɖo kpe edzi be woƒe nya siawo nye alakpanyawo.
Togbɔ be woƒe nyakpakpa siawo mele Biblia me o hã la, wona amewo susunɛ be gligbalẽ aɖe koe Biblia la nye.
Ame geɖe menya nya si tututu Biblia gblɔ tso nuwɔwɔwo ŋu o.
Ewɔ nublanui lo! Elabena Biblia ƒo nu tso ale si xexe gbahoo sia wɔwɔ dze egɔme la ŋu eme kɔ nyuie eye kpeɖodziwo le eŋu.
Tsɔ kpe ɖe eŋu la, nya siwo Biblia gblɔ tso xexea me wɔwɔ ŋu la wɔ ɖeka kple nu siwo ŋu dzɔdzɔmeŋutinunyalawo ke ɖo.
Anɔ eme be ne èxlẽ nya si tututu Biblia gblɔ tso nuwɔwɔwo ŋu la, awɔ nuku na wò ŋutɔ!
WƆLA SI AME AÐEKE MEWƆ O
Ðaa
Nuwɔwɔwo ƒe ŋutinya si le Biblia me ɖo kpe edzi be Mawu Ŋusẽkatãtɔ, ame si nye Nuwokatãtaƒola ye wɔ nuwo katã.
Ame kae wònye, eye aleke wòle?
Biblia na míenya be eto vovo sãa tso dukɔ nyanyɛwo kple subɔsubɔha siwo me ame geɖewo le la ƒe mawuwo gbɔ.
Eyae nye nuwo katã Wɔla, gake ame akpa gãtɔ menya nu boo aɖeke tso eŋu o.
Ame ŋutɔŋutɔe Mawu nye.
Menye ŋusẽ si si amenyenye mele o, si le agba sam le xexe gbahoo sia me taɖodzinu aɖeke manɔmee wònye o.
Ebua tame, eye seselelãme kple taɖodzinuwo le esi.
Ŋusẽ kple nunya si seɖoƒe meli na o ye le Mawu si.
Esia tae nuwɔwɔ siwo le xexea me godoo, vevietɔ nu gbagbewo ƒe wɔwɔme, gɔme sese mele bɔbɔe o.
Mawue wɔ xexemenuwo katã.
Eya ta Mawu mate ŋu anye xexemenu siwo eya ŋutɔ wɔ la o.
Ke boŋ gbɔgbɔe wònye, womate ŋu akpɔe kple ŋku o.
Gɔmedzedze kple nuwuwu meli na Mawu o.
Eli tso gbe aɖe gbe ke, enu mayi akpɔ o.
Eya ta menye ame aɖekee wɔe o.
Ŋkɔ le Mawu si; eƒe ŋkɔa dze le Biblia me zi akpe geɖe.
Ŋkɔ mae nye Yehowa.
Yehowa Mawu lɔ̃ amewo eye wòtsɔ ɖe le eme na wo vevie.
ƔEYIƔI DIDI KAE MAWU TSƆ WƆ XEXE GBAHOO SIA?
Gaƒoɖokui
Biblia gblɔ be Mawu wɔ "dziƒo kple anyigba. "
Ke hã, nya sia si le gbadzaa alea megblɔ ɣeyiɣi didi si wòtsɔ wɔ xexe gbahoo la alo mɔ si dzi wòto trɔ asi le emenuwo ŋu o.
Ke nya siwo subɔsubɔha aɖewo kakana be ŋkeke siwo Mawu tsɔ wɔ anyigbadzinuwo dometɔ ɖe sia ɖe nye gaƒoƒo 24 ya ɖe?
Woƒe nufiafia sia, si dzi dzɔdzɔmeŋutinunyala gbogbo aɖewo meda asi ɖo o la, nye Biblia me ŋutinya sia gɔme masemase nyuie.
Na míakpɔ nya si tututu Biblia gblɔ ɖa.
Subɔsubɔha siwo gblɔna be ŋkeke siwo Mawu tsɔ wɔ anyigbadzinuwo la dometɔ ɖe sia ɖe nye gaƒoƒo 24 la ƒe nufiafia mewɔ ɖeka kple Biblia me nyawo o
Subɔsubɔha siwo gblɔna be ŋkeke siwo Mawu tsɔ wɔ anyigbadzinuwo dometɔ ɖe sia ɖe nye gaƒoƒo 24 la ƒe nufiafia mewɔ ɖeka kple Biblia me nyawo o.
Biblia zãa nya "ŋkeke " tsɔ fiaa ɣeyiɣi ƒe didime vovovowo.
Ɣeaɖewoɣi la, enyea ɣeyiɣi si ƒe didime womenya o.
Nuwɔwɔwo ƒe ŋutinya si dze le Mose Ƒe Agbalẽ Gbãtɔ me nye esia ƒe kpɔɖeŋu ɖeka.
Le Biblia ƒe nuŋlɔɖia nu la, ŋkeke ade siwo wotsɔ wɔ nuwoe la dometɔ ɖe sia ɖe anya xɔ ƒe akpe geɖe.
Mawu wɔ xexe gbahoo sia, si me míaƒe anyigba si dzi nu gbagbe aɖeke menɔ o la hã le, xoxoxo hafi nuwɔwɔwo ƒe ŋkeke gbãtɔ dze egɔme.
Edze ƒãa be ŋkeke ade siwo Yehowa Mawu tsɔ wɔ anyigbadzinuwoe nye ɣeyiɣi didi aɖe si wòtsɔ dzra anyigba dzi ɖo be amegbetɔwo nate ŋu anɔ edzi.
Nya si Biblia gblɔ tso nuwɔwɔwo ŋu la wɔ ɖeka kple nya si dzɔdzɔmeŋutinunyalawo gblɔ ku ɖe ƒe gbogbo siwo va yi tso esime Mawu wɔ xexe gbahoo sia la ŋu.
ÐE MAWU WƆ NUWO TO NƆNƆMETƆTRƆ DZIA?
Ale si wobe nuwo trɔ ʋuu va zu nu gbagbewo
Ame siwo mexɔa Biblia dzi sena o la dometɔ geɖe xɔ nufiafia si nye be nu siwo me agbe mele o lae nɔ tɔtrɔm le wo ɖokui si vivivi va zu nu gbagbewo la dzi se.
Wogblɔ be nu gbagbe nyaŋui siwo maa wo ɖokui ɖe akpa geɖe me woe trɔ ʋuu va zu nu gbagbe siwo katã li egbea.
Woƒe nya sia fia be nu gbagbe nyaŋui aɖe mee amegbetɔ si ƒe wɔwɔme de ŋgɔ ŋutɔ la dzɔ tso.
Ame geɖe siwo gblɔna be yewoxɔe se be Mawu ƒe nyae Biblia nye la hã xɔ nufiafia sia dzi se.
Woxɔe se be Mawue wɔ nu gbagbe gbãtɔ ɖe anyigba dzi, eye wònɔ ŋku lém ɖe eŋu wònɔ tɔtrɔm ʋuu va zu nu gbagbe siwo katã li.
Gake menye nya siae Biblia ya gblɔ o.
Nuwɔwɔwo ƒe ŋutinya si le Biblia me metsi tre ɖe nu siwo ŋu dzɔdzɔmeŋutinunyalawo ke ɖo be nuwɔwɔ ɖeka ƒomeviwo tea ŋu va toa vovo le wo nɔewo gbɔ la ŋu o
Biblia gblɔ be Yehowa Mawu wɔ ati kple lã vovovoawo katã. Ewɔ ŋutsu kple nyɔnu gbãtɔ wode blibo, eye wòna nɔnɔme siwo nye sidzedze ame ɖokui, lɔlɔ̃, nunya kple dzɔdzɔenyenye wo.
Eme kɔ ƒãa be ati kple lã ƒomevi siwo Mawu wɔ la trɔ le mɔ aɖe nu hetse alo dzi wo ƒomevi siwo to vovo na wo.
Le go geɖe me la, atiwo alo lãwo tsea alo dzia wo ƒomevi siwo va toa vovo na wo sãa.
Nuwɔwɔwo ƒe ŋutinya si le Biblia me metsi tre ɖe nu siwo ŋu dzɔdzɔmeŋutinunyalawo ke ɖo be nuwɔwɔ ɖeka ƒomeviwo tea ŋu va toa vovo le wo nɔewo gbɔ la ŋu o.
NUWƆWƆWO ÐEE FIA BE WƆLA AÐE LI
Le ƒe 1800 ƒe domedome la, Britaintɔ agbeŋutinunyala Alfred Russel Wallace va lɔ̃ ɖe Charles Darwin ƒe nufiafia si nye be ɖe nuwo nɔ tɔtrɔm vivivi va zu nu gbagbewo la dzi.
Gake nufiala xɔŋkɔ sia gɔ̃ hã gblɔ be: "Ame siwo si ŋku le be woakpɔ nu kple susu le be woabu tame le lãmenugbagbevi siwo le ʋu me, siwo nye nu suetɔwo kekeake le anyigba bliboa dzi kple xexe gbahoo sia me ŋu la . . . , alɔ̃ ɖe edzi be nunya kple mɔfiame aɖe koŋ ye le megbe na nuwo, míagblɔe kpuie ko be, Nunyala aɖee wɔ wo. "
Ƒe akpe eve kloe do ŋgɔ hafi aƒetɔ Wallace nagblɔ nya siawo la, Biblia ya gblɔe ɖi xoxoxo be: "Elabena [Mawu ƒe] nɔnɔme makpɔmakpɔawo dzena gaglãa wokpɔna tso xexea wɔwɔ dzi heyina, elabena wodzena wokpɔna le nu siwo wòwɔ la me, ɛ̃, eƒe ŋusẽ mavɔmavɔ kple Mawunyenye la dzena. "
(Romatɔwo 1:20) Anyo be nàdi ɣeyiɣi ɣeaɖewoɣi ade ŋugble le nuwɔwɔ wɔnuku gbogbo siwo le xexea me la ŋu, tso ati ƒe aŋgba ɖeka dzi va se ɖe nu gbogbo siwo le yame la dzi.
Ne èlé ŋku ɖe nuwɔwɔwo ŋu la, àkpɔe be Wɔla aɖe li.
Gake àbia be: ‘Ne Mawu lɔ̃ame si wɔ nuwo katã li ɖe, ke nu ka tae wòɖe mɔ fukpekpe li?
Ðe wòɖe asi le eƒe anyigbadzinuwɔwɔwo ƒe nya mea?
Aleke etsɔme anɔ?’
Nyateƒenya gbogbo aɖewo gale Biblia me siwo amegbetɔwo ƒe nyakpakpawo kple mawusubɔsubɔ ƒe ayemenuwɔnawo wɔe be wole ɣaɣla ɖe ame akpa gãtɔ.
Anye dzidzɔ na Yehowa Ðasefowo, ame siwo nye magazine sia talawo, be yewoakpe ɖe ŋuwò nàdzro Biblia me nya siwo wometɔ tsii o la me ahasrɔ̃ nu geɖe tso Wɔla la kple amegbetɔwo ƒe etsɔme ŋu.
ƔEYIƔI KPLE ÐOÐO SI NU WOWƆ NUWO ÐO
GƆMEDZEDZEA
Wowɔ dziƒo kple anyigba.
1 Mose 1:1.
Nɔnɔme meli na anyigba o eye viviti do ɖe edzi
VIVITI
Anyigba le nyama, nɔnɔme meli nɛ o, eye viviti do ɖe edzi.
1 Mose 1:2.
Ŋkeke 1: kekeli; ŋkeke kple zã
ŊKEKE GBÃTƆ
Edze ƒãa be kekeli to alilikpoawo me do ɖe anyigba dzi flukpe.
Ne ɖe ame aɖe nɔ anyigba dzi ɣemaɣi la, manya afi si kekeli ma tso o.
Ke hã kekeli ma va de vovototo zã kple ŋkeke dome.
1 Mose 1:3-5.
Ŋkeke 2: alili
ŊKEKE EVELIA
Tsi kple tsidzudzɔ yɔ anyigba dzi gbanaa.
Tsia kple tsidzudzɔ la va ma ɖa tso wo nɔewo gbɔ eye dometsotso va le wo dome.
Biblia ɖɔ dometsotso sia be ‘alili si le tsia titina’ eye wòyɔ alilia be "dziƒo. " 1 Mose 1:6-8.
Ŋkeke 3: anyigba ƒuƒui kple nu miemiewo
ŊKEKE ETƆ̃LIA
Tsiawo te ƒo ƒu ɖe teƒe ɖeka eye ƒuƒuiƒe dze.
Yame kɔ eye ɣe ƒe kekeli te ŋu klẽ ɖe anyigba dzi nyuie.
Nu memie aɖewo do eye wo ƒomevi yeyewo yi edzi nɔ dodom tso ŋkeke etɔ̃a gbe va se ɖe nuwɔwɔ ƒe ŋkeke bubuwo dzi.
1 Mose 1:9-13.
Ŋkeke 4: dziƒonu keklẽwo
ŊKEKE ENELIA
Ɣe kple ɣleti dze le anyigba la dzi nyuie.
1 Mose 1:14-19.
Ŋkeke 5: tɔmelãwo kple xe dzodzoewo
ŊKEKE ATƆ̃LIA
Mawu wɔ tɔmelã kple xe dzodzoe gbogbo aɖewo be woate ŋu aƒo vi wotɔxɛwotɔxɛe.
1 Mose 1:20-23.
Ŋkeke 6: godzilãwo kple amegbetɔwo
ŊKEKE ADELIA
Mawu wɔ anyigbadzilãwo sueawo kple gãwo siaa.
Ŋkeke adelia wu enu kple Mawu ƒe anyigbadzinuwɔwɔ siwo deŋgɔ wu, siwo nye amegbetɔ eve gbãtɔawo.
1 Mose 1:24-31.
Nɔnɔmetɔtrɔ Dzie Mawu To Wɔ Nu Gbagbe Vovovoawoa?
Biblia gblɔe eme kɔ nyuie be Mawu wɔ amegbetɔwo kpakple nu miemiewo kple lãwo le wo "ƒomeviwo " nu.
(1 Mose 1:12, 21, 25, 27; Nyaɖeɖefia 4:11) Egblɔe hã be Adam kple Xawa, siwo nye mía dzila gbãtɔwo, mee ameƒome bliboa dzɔ tso.
(1 Mose 3:20; 4:1) Biblia meda asi ɖe dzixɔse si nye be nɔnɔmetɔtrɔ dzie Mawu to wɔ nu gbagbe vovovoawo la dzi, abe ale si ame aɖewo susuna ene o.
Ke hã nya aɖeke mele Biblia me si tsi tre ɖe nya si dzɔdzɔmeŋutinunyalawo gblɔna be nuwɔwɔ siwo le hatsotso ɖeka me ate ŋu ato vovo tso wo nɔewo gbɔ la ŋu o.
Nɔnɔmetɔtrɔ dzie Mawu to wɔ nu gbagbewoa?
Ðe nɔnɔmetɔtrɔ ƒe nufiafia wɔ ɖeka kple nu si Biblia fia?
Nɔnɔmetɔtrɔ dzie Mawu to wɔ nu gbagbewoa?
Ame siwo xɔe se be nɔnɔmetɔtrɔ dzie Mawu to wɔ nu gbagbewo la ƒe susu le ale si wòwɔe ŋu la to vovo.
Le Encyclopædia Britannica ƒe nya nu la, "ale si nɔnɔmeawo le le dzɔdzɔme nu ye wɔnɛ be nu gbagbewo va toa vovo.
Ame aɖewo xɔe se be esia nye mɔ aɖe si dzi Mawu to na be nu gbagbe ƒomevi vovovowo va li. "
Susu vovovo siwo le ame mawo si la ƒe ɖewoe nye:
Nu gbagbe ƒomeviwo katã dzɔ tso nu ɖeka aɖe me wotɔwotɔwoe tso gbe aɖe gbe ʋĩi ke. Nu gbagbe ƒomevi aɖe ate ŋu atrɔ azu nu gbagbe ƒomevi bubu kura.
Le mɔ aɖe nu la, Mawu gbɔe wòtso be tɔtrɔ siawo yia edzi.
Dzixɔse si nye be nɔnɔmetɔtrɔ dzie Mawu to wɔ nu gbagbewo la le fiafiam be nya si Biblia gblɔ tso xexemewɔwɔ ŋu, si le Mose Ƒe Agbalẽ Gbãtɔ me la mede keŋkeŋ o.
Ke hã Yesu he susu yi xexemewɔwɔ ƒe ŋutinya ma si le Mose Ƒe Agbalẽ Gbãtɔ me la dzi be enye nu si dzɔ ŋutɔŋutɔ.
(1 Mose 1:26, 27; 2:18-24; Mateo 19:4-6) Biblia gblɔ be hafi Yesu nava anyigba dzi la, enɔ dziƒo le Mawu gbɔ, eye wòkpe asi ɖe Mawu ŋu wowɔ "nuwo katã. "
(Yohanes 1:3) Eya ta susu si nye be nɔnɔmetɔtrɔ dzie Mawu to wɔ nu gbagbe vovovowo la mewɔ ɖeka kple Biblia ƒe nufiafia o.
Ðe ale si atiwo kple lãwo tea ŋu trɔna ɖe nuto si me wole ƒe nɔnɔme nu la ɖo kpe nɔnɔmetɔtrɔ ƒe nufiafia dzia?
Biblia meɖe nu me ku ɖe ale si gbegbe nu gbagbewo ate ŋu ato vovo tso wo ƒomevi siwo li xoxo gbɔ la ŋu o.
Gake metsi tre ɖe nyateƒenya si nye be tɔtrɔ viviviwo tea ŋu vana le nu gbagbe siwo Mawu wɔ la ƒe dzidzimeviwo ŋu alo be wotea ŋu trɔna ɖe nuto si me wole la ƒe nɔnɔmewo nu la ŋu hã o.
Togbɔ be ame aɖewo susuna be tɔtrɔ mawo ɖo kpe nɔnɔmetɔtrɔ ƒe nufiafia dzi hã la, menye nu gbagbe bubu sãa ye dona tso tɔtrɔ mawo me o.
Nuwɔwɔwo
Ðe Mawu wɔ anyigba le ŋkeke ade siwo dometɔ ɖe sia ɖe nye gaƒoƒo 24 mea?
"Le gɔmedzedzea me Mawu wɔ dziƒo kple anyigba. " 1 Mose 1:1.
NYA SI BIBLIA GBLƆ
Mawu wɔ xexe gbahoo sia, si me míaƒe anyigba hã le la tso gbe aɖe gbe ʋĩ ke "le gɔmedzedzea me " abe ale si 1 Mose 1:1 gblɔe ene.
Dzɔdzɔmeŋutinunyala siwo li egbea da asi ɖe edzi be gɔmedzedze li na míaƒe xexea.
Le numekuku siwo dzɔdzɔmeŋutinunyalawo wɔ nyitsɔ laa nu la, wowɔ xexea anye ƒe miliɔn akpe 14 aɖewoe nye esia.
Biblia gblɔ hã be wowɔ nuwo le "ŋkeke " ade me.
Ke hã megblɔ be ŋkeke mawo dometɔ ɖe sia ɖe nye gaƒoƒo 24 o.
(1 Mose 1:31) Le nyateƒe me la, Biblia zã nya "ŋkeke " wòfia ɣeyiɣi ƒe didime vovovowo.
Le kpɔɖeŋu me, eyɔ ɣeyiɣi siwo katã wotsɔ wɔ nuwo be "ŋkeke si Yehowa Mawu wɔ anyigba kple dziƒo. " (1 Mose 2:4, Xexe Yeye Gɔmeɖeɖe) Edze kɔtɛe be "ŋkeke " siwo wotsɔ wɔ nuwo la nye ƒe akpe geɖewo.
Psalmo 90:4.
ALEKE NYA SIA KA WÒ?
Nu totro si ame siwo gblɔna be yewoxɔe se be ɖe wowɔ nuwo la fiana la ate ŋu awɔe be màka ɖe Biblia dzi o.
Gake ne nya siwo Biblia gblɔ ku ɖe nuwɔwɔwo ŋu nye nyateƒe la, ekema "nunya vavã " si le eme aɖe vi na wò vavã.
Lododowo 3:21.
Ðe Mawu to nɔnɔmetɔtrɔ dzi wɔ nu gbagbewoa?
"Nu gbagbewo nedo tso anyigba me hamehame. " 1 Mose 1:24.
Mawu mewɔ nu gbagbe siwo ƒe wɔwɔme mede ŋgɔ o hena wonɔ tɔtrɔm vivivi va zu nuwɔwɔ deŋgɔwo o.
Ke boŋ, ewɔ lãwo kple ati siwo deŋgɔ "hamehame, " eye wodzina alo "tsena wo tɔ wo tɔwoe. " (1 Mose 1:11, 21, 24) Nenema ko wògadzɔna egbea hãe, eye esia na be nu siwo Mawu wɔ le gɔmedzedzea la ke ƒe "hamehame " koe gayɔ anyigba la dzi.
Psalmo 89:12.
Esia tea ŋu dzɔna ne nuwɔwɔ siwo le hatsotso ɖeka me gake to vovo na wo nɔewo vie la yɔ asi wo nɔewo hedzi nu gbagbe bubu siwo to vovo le nutoa me ƒe nɔnɔmewo ta.
Togbɔ be ame aɖewo bua tɔtrɔ siwo ate ŋu ava nuwɔwɔwo me ne wole tɔtrɔm ɖe nutoa me ƒe nɔnɔmewo ŋu be enye nɔnɔmetɔtrɔ hã la, menye nyateƒe o, elabe wometrɔna zua nu gbagbe yeye bubu sã o.
Numekuku siwo wowɔ le míaƒe ŋkekea me la ɖo kpe edzi be atiwo kple lãwo metrɔ boo tso ale si wonɔ le blema gbɔ o.
Ale si Biblia ƒo nu tso nu gbagbe "hamehame " siwo wowɔ ŋu wòde pɛpɛpɛ la nana be míegakana ɖe edzi le go bubuwo me. Go siawo dometɔ aɖewoe nye ŋutinyawo kple nyagblɔɖi siwo le eme.
Afi kae nu si wotsɔ wɔ xexeme gbahoo la tso?
"Nye asie he dziƒo me. "
Yesaya 45:12.
Mawue nye ŋusẽ si seɖoƒe meli na o la tsoƒe.
(Hiob 37:23) Esia ɖe dzesi ŋutɔ elabe dzɔdzɔmeŋutinunyalawo gblɔ be wotea ŋu trɔa ŋusẽ wòzua nu sesẽwo.
Biblia gblɔ be Mawu ŋutɔe nye "ŋusẽ " si wotsɔ wɔ xexeme gbahoo sia la Tsoƒe.
(Yesaya 40:26) Mawu do ŋugbe be yeazã yeƒe ŋusẽa atsɔ alé yeƒe nuwɔwɔ blibo la ɖe te, elabena Biblia gblɔ tso ɣe, ɣleti kple ɣletiviwo ŋu be: "[Mawu tsɔ] wo ɖo anyi ɖaa tegbee. "
Psalmo 148:3-6.
Ɣletiviŋununyala Allan Sandage gblɔ kpɔ be: "Dzɔdzɔmeŋutinunyalawo mate ŋu aɖo nyabiase goglowo ŋu o.
Ne ènya bia wo be aleke wòdzɔe be nane va li ne menye nane gbɔe wòtso o mahã la, dzɔdzɔmeŋutinunyalawo megatea ŋu kpɔa nya aɖeke gblɔna o. "
Gake nu si gayi ŋgɔ wu emae nye be Biblia ɖoa nyabiase aɖewo ŋu, siwo ŋu dzɔdzɔmeŋutinunyalawo mate ŋu aɖo o. Nyabiase mawo dometɔ ɖekae nye, Tame kae Mawu ɖo ɖe anyigba la kple amegbetɔwo ŋu?
Karbɔn Nye Nu Wɔnuku Aɖe
Karbɔn ƒe atɔmwo
Agbalẽ aɖe (Nature’s Building Blocks) gblɔ be: "Nu siwo nana míenɔa agbe la dometɔ aɖeke mele vevie de karbɔn nu o. "
Nɔnɔme tɔxɛ aɖewo le karbɔn si si na eƒe atɔmwo tea ŋu léna ɖe wo nɔewo kple dzɔdzɔmenu bubu geɖewo hã ŋu. Esia wɔnɛ be wòtea ŋu tsakana kple nu bubuwo zua nu yeye miliɔn geɖe.
Abe ale si kpɔɖeŋu siwo gbɔna ɖee fiae ene la, karbɔn ƒe atɔmwo ate ŋu aƒo ƒu awɔ nu siwo ƒe nɔnɔme le abe kɔsɔkɔsɔwo, piramidwo, nu kotoewo, nu gbadzɛwo kple nu lɔbɔe siwo me to le.
Karbɔn nye nu wɔnuku aɖe vavã!
LOTAMEKPE
Lotamekpe
Karbɔn ƒe atɔmwo ƒoa ƒu kple wo nɔewo le piramid ƒe nɔnɔme me eye woyɔnɛ le Eŋlisigbe me be tetrahedron. Nɔnɔme sia nana wòliana ale gbegbe si wɔnɛ be lotamekpe sesẽna wu kpe ɖe sia ɖe si wonya.
Lotamekpe adodoea nye karbɔn ƒe atɔmwo ɖeɖe dzaa ƒe ƒuƒoƒo kple wo nɔewo.
GRAFAIT
Pensil
Karbɔn ƒe atɔm siwo lé ɖe wo nɔewo ŋu kpaɖii la tea ŋu ɖena ɖa le wo nɔewo ŋu abe ale si ko agbalẽ ɖeɖi siwo le wo nɔewo dzi la tea ŋu ɖena ɖa ene.
Nɔnɔme tɔxɛ siawo wɔnɛ be grafait nye nu si bɔbɔa nu eye wòwɔa akpa vevi aɖe le nuŋlɔti si nye pensil (crayon) me.
GRAFEN
Pensil si wote ɖe agbalẽ dzi
Esia nye karbɔn ƒe atɔm siwo tsyã ɖe wo nɔewo ŋu le dzogoe ade me abe ɖɔ ene.
Grafen sesẽ wu gayibɔ bobobo.
Ne woŋlɔ nu kple pensil la, grafen suesue siwo le wo nɔewo dzi ƒe ɖeka alo esi wu ema nɔa eme.
FULEREN
Fuleren
Wonye karbɔn me nu suesuesue siwo me do le, eye wole nɔnɔme vovovowo abe bɔl kple nu lɔbɔe siwo me to le ene la me.
Woyɔa wo le eŋlisigbe me be nanotubes, eye ŋku mate ŋu akpɔ wo o.
NUGBAGBEVIWO
Nugbagbevi siwo me karbɔn le
Lãmenugbagbevi siwo le nu miemiewo, lãwo kple amegbetɔwo me la nɔ te ɖe karbɔn ƒe dɔwɔwɔ dzi, eye karbɔn le nuɖuɖu siwo me goma, aminu kple amino acid le la me.
"[Mawu ƒe] nɔnɔme makpɔmakpɔawo dzena gaglãa wokpɔna . . . le nu siwo wòwɔ la me. " Romatɔwo 1:20.
Ɣletivi
Karbɔn Nu Si Nana Ɣletiviwo Klẽna Nyuie
Dzɔdzɔmeŋutinunyalawo xɔe se be nu siwo le ya ƒomevi etɔ̃ aɖewo tome lae ƒoa ƒu wɔa karbɔn, eye atɔmwo ƒe ƒuƒoƒo kple wo nɔewo alea yia edzi le ɣletivi siwo woyɔna be red giants la me.
Gake be ya etɔ̃ siawo nado go la, ele be nanewo nayi edzi pɛpɛpɛ ɖe eƒe ɖoɖo si nu wòle la nu.
Dzɔdzɔmeŋusẽŋununyala Paul Davies gblɔ be: "Ne tɔtrɔ vi sue aɖe teti va dzɔdzɔmesewo ŋu la, xexea, agbe alo amegbetɔ aɖeke manɔ anyi o. "
Aleke karbɔn si nana ɣletiviwo klẽna nyuie la wɔ va dzɔ?
Ame aɖewo gblɔna be ɖeko wòdzɔ le eɖokui si.
Ame bubuwo hã ka ɖe edzi be Wɔla nyanu aɖee wɔe.
Esiawo dometɔ ka dzie nèda asi ɖo?
Nyatakakadzraɖoƒe Aɖe Si Le Wò Lãmenugbagbeviwo Me!
LE ƑE 1953 me la, nugbagbeŋutinunyala, James Watson kple Francis Crick ta numekuku aɖe si ŋu woke ɖo ku ɖe nu gbagbewo ŋu la ɖe agbalẽ me si dzi dzɔdzɔmeŋutinunyalawo nɔ te ɖo va se nu geɖe gɔme tso agbe ŋu.
Woke ɖe nu gɔdɔ̃gɔdɔ̃ aɖe si le abe aŋutsrɔe ene, si nye DNA alo ADN (domenyiŋusẽfianu) ŋu.
Nu gɔdɔ̃gɔdɔ̃ sia le lãmenugbagbeviwo to me ɖaa, eye afi mae nyatakakawo le, alo "woŋlɔ " wo ɖo, esiae nye nyatakakadzraɖoƒe si le lãmenugbagbeviwo me.
Nu wɔnuku sia si ŋu woke ɖo la gade dzo yeye nusɔsrɔ̃ tso nu gbagbewo ŋu me!
Gake nu ka tae wòhiã be nyatakakadzraɖoƒe nanɔ lãmenugbagbeviwo me?
Eye aleke wòdzɔe be wova le afi ma?
NU KA TAE LÃMENUGBAGBEVIWO HIÃ NYATAKAKAWO?
Ðe nèbia ɖokuiwò kpɔ be nu kae nana nuku wɔna va zua ati, alo aleke ŋutsu ƒe tsi kple nyɔnu ƒe azi wɔna va zua amegbetɔ?
Ðe nèbia kpɔ be, aleke wòdzɔe be míenyia nɔnɔme aɖewo dome tso mía dzilawo gbɔ?
Nya ma ƒe ŋuɖoɖo nɔ te ɖe nyatakaka siwo le DNA me la dzi.
DNA le abe aŋutsrɔe didi gɔdɔ̃gɔdɔ̃ ene
DNA si le abe aŋutsrɔe didi gɔdɔ̃gɔdɔ̃ ene la le lãmenugbagbevi ɖe sia ɖe kloe me.
Le DNA si le abe aŋutsrɔe si le amegbetɔwo me la, dometsotsowo le eme keŋ, eye esiawo ƒe xexlẽme ade biliɔn etɔ̃ kloe.
Dzɔdzɔmeŋutinunyalawo gblɔ be dometsotso siawo zɔna eveve elabena lãmetsi ƒomevi eve aɖewoe ƒoa ƒu wɔa wo dometɔ ɖe sia ɖe si wɔe be dometsotsoawo va nɔa ene.
Wozãa Eŋlisigbe me ŋɔŋlɔdzesi ene siwo nye A, C, G kple T wònɔa tsitre ɖi na woƒe yɔyɔ kpuie.
Aƒetɔ Crick do susu ɖa le ƒe 1957 me be dometsotso siawo siwo nye lãmetsi mee nyatakakawo nɔna.
Nu geɖe me va kɔ tso esia ŋu le ƒe 1960-awo me.
Mɔ vovovowo li si dzi wotona dzraa nyatakakawo abe fotowo, gbeɖiɖiwo, alo nuŋɔŋlɔwo ene ɖo hena zazã emegbe.
Le kpɔɖeŋu me, kɔmpiuta dzraa nyatakakawo ɖo wonɔa xexlẽdzesi ƒe nɔnɔme me hafi zãna.
Lãmenugbagbeviwo hã dzraa nyatakakawo ɖo wonɔa tsi ƒe nɔnɔme me hafi wozãna, eye DNA la me koŋue esiawo yia edzi le.
Ne lãmenugbagbeviwo le mamam hele ŋutinuwo zum la, DNA si le eme la ɖoa nyatakaka siwo hiã ɖa. Esia wɔnɛ be nu gbagbeviwo tsɔa ame alo nu si me wodo tso ƒe dzedzeme kple nɔnɔme.
Aleke lãmenugbagbeviwo zãa nyatakakawo tsɔ wɔa dɔe?
Mina míatsɔ DNA la abe mɔfiame aɖe si woŋlɔ eme kɔ nyuie si dzi woazɔ ɖo amè abolo ene.
Ne wozɔ ɖe mɔfiamea dzi la, nu si ado tso emee nye abolo, le DNA ya gome la, le nyatakaka si tɔgbi ŋu dɔ wɔm wòle nu la, nu si ado go tso eme ate ŋu anye nane abe fetri alo nyi ene.
Gake le lãmenugbagbeviwo ya gome la, woawo ŋutɔwoe wɔa dɔ le wo ɖokui si, si wɔe be wonye nu wɔnuku si gɔme sese goglo.
Nyatakaka si le nugbagbevi sue (bacterial) me la ate ŋu axɔ agbalẽ si ƒe axawo ade 1,000
Nyatakakawo nɔa nyatakakadzraɖoƒea va se ɖe esime wohiã wo, ɖewohĩ ne woaɖɔli lãmenugbagbevi siwo gblẽ kple yeyewo alo be nu gbagbe siwo woadzi la nanyi nɔnɔme aɖe dome tso wo dzilawo gbɔ ko hafi.
Nyatakaka agbɔsɔsɔ ka gbegbee le DNA la me?
Na míade ŋugble tso nugbagbevi suetɔ kekeakewo dometɔ ɖeka si nye bacteria (bactérie) ŋu kpɔ.
Germanytɔ Bernd-Olaf Küppers si nye dzɔdzɔmeŋutinunyala gblɔ be: "Be míate ŋu ase egɔme bɔbɔe la, nyatakaka agbɔsɔsɔ si le nu gbagbevi sue ma ƒe lãmenugbagbevi me la ate ŋu axɔ agbalẽ si ƒe axawo ade akpe ɖeka. "
Nufialagã David Deamer gblɔ be: "Nu gbagbevi suetɔ kekeake gɔ̃ hã ƒe wɔwɔme wɔ nuku ale gbegbe. "
Ke nyatakaka agbɔsɔsɔ ka gbegbee le amegbetɔ ƒe DNA me?
Aƒetɔ Küppers yi edzi be: "Anye agbalẽ akpe geɖe siwo ayɔ agbalẽdzraɖoƒe gã aɖe. "
DNA Ƒe Ŋutinya
Ƒe 1869 Dzɔdzɔmeŋutinunyala Friedrich Miescher ke ɖe nu si woyɔna egbea be DNA (ADN) la ŋu.
Ƒe 1900 ƒe gɔmedzedze Dzɔdzɔmeŋutinunyala Phoebus Levene ke ɖe ɖoɖo aɖe si nu DNA la me tsiwo wɔa dɔ le kple ale si esia ƒoa ƒu va nyea DNA gɔdɔ̃gɔdɔ̃ la ŋu.
Ƒe 1950 Dzɔdzɔmeŋutinunyala Erwin Chargaff ku nu me va kpɔe be ale si DNA la le le nu gbagbe vovovowo me la to vovo.
Ƒe 1953 Dzɔdzɔmeŋutinunyala James Watson kple Francis Crick ɖɔ ale si tututu DNA la le, wogblɔ be ele abe aŋutsrɔe si le gɔdɔ̃gɔdɔ̃ ene.
"WOŊLƆ WO WOLE BƆBƆE BE MÍATE ŊU ASE WO GƆME "
Aƒetɔ Küppers gblɔ be menye kpɔɖeŋunyagbɔgblɔe nuŋlɔɖi siwo wogblɔ be wole DNA me la nye o.
Egblɔ kpee be, "nuŋlɔɖiawo le abe gbegbɔgblɔ siwo amewo dona ene. "
Ne míagblɔe kpuie la, "gbeŋutisewo " alo sewo le DNA hã si si dzi wòzɔna ɖo si nana wòtea ŋu nyana nu si tututu mɔfiamewo fia hafi wòzɔna ɖe wo dzi.
Nuŋlɔɖi siwo le DNA la me lae nye se siwo fiaa mɔ lãmenugbagbeviawo le ŋutinu vovovo siwo va ƒoa ƒu wɔa ameti blibo la wɔwɔ me.
Le kpɔɖeŋu me, nuŋlɔɖia tea ŋu fiaa ale si woawɔ lãmenugbagbevi siwo awɔ ƒuwo, lãmekawo, ahɔhɔ̃mekawo kple ŋutigbalẽa.
Nɔnɔmetɔtrɔŋutinunyala Matt Ridley gblɔ be: "Nyatakaka siwo le DNA la me la sɔ kple eƒe ŋɔŋlɔdzesi.
Ewɔ nuku ŋutɔ be mɔfiame kple sewo le DNA la si si dzi wòzɔna ɖo alea, gake woŋlɔ wo wole bɔbɔe be míate ŋu ase wo gɔme. "
Biblia ŋlɔla David gblɔ le gbedodoɖa me na Mawu be: "Wò ŋkuwo kpɔm esime menye ʋukɔe; eye woŋlɔ eŋu nuwo katã ɖe wò agbalẽ me. "
(Psalmo 139:16) Ɛ̃, David ƒe nya siawo nye hakpanyawo.
Ke hã, nyateƒe tututu wòto abe ale si wòle le Biblia ŋlɔla bubuwo hã gome ene.
Xotutu siwo nɔ anyi ɣemaɣi kple blematɔ bubuwo ƒe gliwo mekpɔ ŋusẽ ɖe Biblia ŋlɔlawo dzi le mɔ suetɔ kekeake gɔ̃ hã nu o.
2 Samuel 23:1, 2; 2 Timoteo 3:16.
Dzilawo kple wo vi nyɔnuvi sue aɖe
Aleke wòdzɔna be ɖeviwo nyia nɔnɔme aɖewo dome tso wo dzilawo gbɔ?
ALEKE WÒDZƆE BE NUŊLƆÐI MAWO VA LE DNA ME?
Abe ale si wònɔna zi geɖe ene la, ne dzɔdzɔmeŋutinunyalawo wɔ numekuku se nane gɔme la, wonɔa te ɖe edzi wɔa numekuku bubuwo ganyaa nu geɖe.
Alea tututue wòdzɔe hafi wova nya nu geɖe tso DNA la ŋu.
Esi wova nya be nyatakakawo le DNA me la, ame siwo bua nu ŋu nyuie biana be: ‘Aleke wòdzɔe be nuŋlɔɖi mawo va le afi ma?’
Nyateƒeae nye be ame aɖeke menɔ eteƒe esi wowɔ DNA gbãtɔ o.
Eya ta mía ŋutɔwoe aƒo nya ta ne ɖe wòdzɔ le eɖokui si loo alo ame aɖee wɔe.
Ke hã ele be kpeɖodzi sẽŋu nanɔ míaƒe nyataƒoƒowo ŋu.
Na míakpɔ esia ŋuti kpɔɖeŋu aɖewo ɖa.
Le ƒe 1999 me la, woke ɖe blemaze kakɛ aɖewo siwo dzi nuŋɔŋlɔ kple dzesi aɖewo siwo mebɔ o le la ŋu le Pakistan.
Va se ɖe egbea la, womenya nu si dzesi mawo fia o.
Gake wonya kokoko be amegbetɔ aɖee ŋlɔe.
Esi Watson kple Crick ke ɖe ale si tututu DNA la le ŋu le ƒe ʋɛ aɖewo megbe la, dzɔdzɔmeŋutinunyala eve aɖewo do susua ɖa be yewoaku nu me kpɔ be yewoate ŋu ake ɖe ame bubuwo ŋu le yamenutowo me ahado ka kpli wo hã.
Aleae wòdzɔe be wodze numekuku tso ɣemaɣi be woake ɖe amewo ŋu le ɣletinyigba bubuwo dzi gɔme.
Nu kae esia fia?
Ne amewo ke ɖe nyatakakawo eɖanye dzesi siwo le anyinuwo ŋu, alo nyatakaka siwo tso yamenutowo me o ŋu la, wonyana be ame aɖee wɔe alo ame aɖe gbɔe wòtso.
Mehiã be woakpɔ esia teƒe hafi alɔ ɖe edzi o.
Gake esi wova ke ɖe nyatakakadzraɖoƒe wɔnuku si le DNA me ŋu la, ame geɖe gblɔna be menye ame aɖekee wɔe o.
Ðe susu le nya ma mea?
Ðe amewo katã da asi ɖe edzia?
Ðe dzɔdzɔmeŋutinunya ate ŋu aɖo kpe edzia?
Dzɔdzɔmeŋutinunyala xɔŋkɔ gbogbo aɖewo melɔ̃ ɖe edzi o.
Ame siawo dometɔ aɖewoe nye Ðɔkta Gene Hwang kple Nufialagã Yan-Der Hsuuw.
Na míade ŋugble tso nya si wogblɔ ŋu kpɔ.
Ðɔkta Gene Hwang nye ame si srɔ̃a nu tso DNA ŋu.
Tsã la, exɔ amedzɔtsolãme nufiafia dzi se, gake nu siwo ŋu wòva ke ɖo le eƒe numekukuwo me na wòtrɔ susu.
Egblɔ na Nyɔ! talawo be, "Nusɔsrɔ̃ tso nyatakaka siwo le DNA me ŋu na meva se agbe gɔme ɖe edzi, si wɔe be nunya si gbegbe le Wɔlaa si la wɔa nuku nam. "
Nufialagã Yan-Der Hsuuw nye ame si kpɔa numekuku si wowɔna tso fugboewo ŋu dzi le Taiwantɔwo ƒe yunivɛsiti aɖe me.
Tsã la, eya hã xɔ amedzɔtsolãme nufiafia dzi se. Gake nu siwo ŋu wòva ke ɖo le eƒe nusɔsrɔ̃wo me na wòtrɔ susu.
Egblɔ tso lãmenugbagbeviwo ƒe mama kple dɔ vovovo siwo wowɔna ŋu be: "Ele be woanye lãmenugbagbevi siwo tututu hiã, woanɔ ɖoɖo nu eye woayi aɖawɔ nu si tututu wòle be woawɔ.
Gbã la, wozua ʋukɔe, emegbe ŋutinu vovovoawo dona.
Ðe aɖaŋudɔwɔla aɖe ate ŋu aku drɔ̃e be yeaŋlɔ mɔfiame siwo dzi nu siawo azɔ ɖo alea ɖia?
Ke hã woŋlɔ ale si fugboe wɔna tsina la ɖe DNA la me pɛpɛpɛ.
Ne mede ŋugble tso ale si nu siawo wɔa dɔ nukutɔe ŋu la, ena meva ka ɖe edzi be Mawu gbɔe agbe dzɔ tso. "
1.
Ðɔkta Gene Hwang; 2.
Nufialagã Yan-Der Hsuuw
Gene Hwang (miame) kple Yan-Der Hsuuw
ÐE WÒHIÃ BE WOAGBLƆ BE MAWUE WƆEA?
Ɛ̃, ehiã!
Elabena ne Mawue wɔ agbe la, ke eyae dze na eŋuti kafukafua, menye nɔnɔmetɔtrɔ o.
(Nyaɖeɖefia 4:11) Azɔ hã ne Wɔla nyanu aɖee wɔ mí la, ekema susu aɖe tae wòwɔ mí ɖo.
Ne ɖe agbe dzɔ le eɖokui si la, anye tameɖoɖo aɖeke manɔ agbe ŋu o.
Ame siwo bua nuwo ŋu nyuie la dia ŋuɖoɖo na nyabiase siawo.
Aƒetɔ Viktor Frankl si fia nu tso ahɔhɔ̃ ŋu kpɔ va yi gblɔ be, "Tameɖoɖo si le agbe ŋu lae nye nu vevitɔ si ŋu amegbetɔwo tsia dzi ɖo. "
Ne míagblɔe bubui la, amegbetɔwo dina be yewoadze si ame si tututu Mawu nye, eye esia sɔ nenema ne míexɔe se be eyae wɔ mí.
Gake ne Mawue wɔ mí nyateƒe la, ɖe wòna nu si akpe ɖe mía ŋu míadze sii la mía?
Yesu Kristo ɖo nya sia ŋu. Egblɔ be: "Menye abolo ɖeɖe ko nu amegbetɔ anɔ agbe ɖo o, ke boŋ ɖe nya sia nya si dona tso Yehowa [alo Mawu] ƒe nu me la hã nu. "
(Mateo 4:4) Yehowa ƒe nya si woŋlɔ ɖe Biblia me la kpe ɖe ame miliɔn geɖewo ŋu wova kpɔ tameɖoɖo si le woƒe agbe ŋu, si na etsɔmemɔkpɔkpɔ nyui aɖe va su wo si.
(1 Tesalonikatɔwo 2:13) Neva eme be Biblia nakpe ɖe wò hã ŋuwò nenema ke.
Asɔ be nàdi ɣeyiɣi adzro agbalẽ tɔxɛ sia me.
Ðe Dzɔdzɔmeŋutinunya Ðo Kpe Nɔnɔmetɔtrɔ Nufiafia Dzia?
Nu kawo dzie dzɔdzɔmeŋutinunya tea ŋu ɖoa kpee be wonye nyateƒe?
Agbalẽ si nye Dzɔdzɔmeŋutinunya ƒe sewo kple gɔmeɖosewo kpakple nusɔsrɔ̃wo (si le Eŋlisigbe me) gblɔ be, hafi dzɔdzɔmeŋutinunya nate ŋu aɖo kpe nane abe nu si Albert Einstein fia tso nuheŋusẽ ene dzi be enye nyateƒe la, ele be
Wòanye nu si woate ŋu akpɔ kple ŋku
Woate ŋu awɔ nu ma ke ƒe kpɔɖeŋu sue aɖe le nusɔsrɔ̃ me
Woate ŋu agblɔ emetsonu ɖi wòava eme pɛpɛpɛ
Ðe wote ŋu wɔ esiawo hã le nɔnɔmetɔtrɔ nufiafiaa gomea?
Womekpɔ ale si wòdzɔnae kple ŋku kpɔ o.
Womate ŋu awɔ esia ƒe kpɔɖeŋu le nusɔsrɔ̃ me o.
Eye womate ŋu agblɔ emetsonu ɖi wòava eme o.
Ðe woate ŋu abu nɔnɔmetɔtrɔ nufiafia be enye dzɔdzɔmeŋutinunya si dzi woava ɖo kpee le etsɔmea?
Numekugbalẽ ma ke gblɔ tso dzɔdzɔmeŋutinunya si dzi woava ɖo kpee le etsɔme ŋu be "enyea nu si woate ŋu akpɔ kple ŋku fifia [menye agbalẽ me nusɔsrɔ̃ dzro ko o] si ŋu kakaɖedzi le, eye woate ŋu awɔ eƒe kpɔɖeŋu le nusɔsrɔ̃ me gɔ̃ hã. "
Ðe Xexea Dzɔ Le Eɖokui Sia?​ Akpa 1: Nu Ka Tae Wòle Be Nàxɔ Mawu Dzi Ase?
Ðe wowɔ xexea alo eya ŋutɔ koe dzɔ le eɖokui sia?
Nu ka tae mexɔ Mawu dzi se?
Ale si maɖe nye dzixɔsea me
Èxɔe se be Mawue wɔ nuwo katã?
Ne èxɔe se la, ke menye wò ɖeka koe o, sɔhɛ (kple ame tsitsi) gbogbo aɖewo hã xɔe se nenema.
Gake ame bubuwo ya be ɖeko nu gbagbewo kple xexea dzɔ le wo ɖokui si, menye "Ŋusẽkatãtɔ " aɖekee na wodzɔ o.
Ènyaa?
Ame siwo xɔe se be ɖe wowɔ nuwo kple ame siwo gblɔna be ɖe nuwo dzɔ le wo ɖokuiwo si la siaa tea tɔ ɖe woƒe susuwo dzi evɔ wometea ŋu ɖoa kpe woƒe nyawo dzi o.
Ame aɖewo xɔe se be ɖe wowɔ xexea kple emenuwo, elabe nenemae wofia wo le tsɔtsi.
Ame geɖewo hã xɔe se be ɖeko xexea kple emenuwo dzɔ le wo ɖokui si elabe nenemae wofia wo le suku.
Nyati vovovo siawo akpe ɖe ŋuwò nàgaxɔe se geɖe wu be Mawue wɔ xexea kple nu gbagbewo eye àsu te nyuie aɖe wò dzixɔsea me na amewo.
Gake gbã la, ehiã be nàbia nya bɔbɔe sia ɖokuiwò:
Nu ka tae biabia sia le vevie?
Elabe Biblia de dzi ƒo na wò be nàzã wò "tamebubuŋutete. "
(Romatɔwo 12:1) Esia fia be wò mawudzixɔse manɔ te ɖe
seselelãme dzro ko dzi o (Efia be menye esi nèse le ɖokuiwò me be ele be ŋusẽtɔ aɖe nanɔ anyi ta koe nèxɔ Mawu dzi se ɖo o)
ame bubuwo ƒe susu dzi o (Menye esi nutoa me tɔwo nye mawusubɔlawo tae wò hã nàgblɔ be yexɔ Mawu dzi se o)
ŋusẽkpɔɖeamedzi dzi o (Efia be menye esi dziwòlawo fia wò be ele be nàxɔ Mawu dzi se alo susu mawo tɔgbi aɖe ko tae o)
Ke boŋ ele be wò ŋutɔ nàka ɖe edzi be Mawu li eye ele be nu siwo tae nèxɔe se nenema ƒe kpeɖodziwo nanɔ asiwò.
Ke nu kae na nèka ɖe edzi be Mawu li?
Dɔwɔgbalẽvi si nye "Nu Ka Tae Mexɔ Mawu Dzi Se? " akpe ɖe ŋuwò kakaɖedzi ma nasu asiwò.
Anyo hã be nàkpɔ ale si sɔhɛ bubuwo ɖo nyabiase sia ŋui.
"Ne mele sukuxɔ me le to ɖom nufiala wòle ale si míaƒe ametia wɔa dɔe me ɖem la, ɖeko megakana ɖe edzi bliboe be Mawu li.
Míaƒe ŋutinu ɖe sia ɖe, nyaŋuitɔ kekeake gɔ̃ hã, wɔa dɔ aɖe. Zi geɖe la, míenyana gɔ̃ hã be wole dɔ wɔm o.
Nyateƒee, míaƒe ametia gɔme sese ɖu ta! "​ Teresa.
"Ne mekpɔ xɔ kɔkɔ, meli alo ʋu aɖe la, mebiaa ɖokuinye be, ‘Ame kae wɔe?’
Le kpɔɖeŋu me, ehiã be aɖaŋu nanɔ tagbɔ na ame hafi wòate ŋu awɔ ʋu, elabe ele be ʋuŋutinu suesue geɖeawo nawɔ dɔ pɛpɛpɛ hafi ʋu blibo la nawɔ dɔ nyuie.
Nenye be ʋu mate ŋu adzɔ le eɖokui si o ele be ame aɖe kokoko nawɔe la, ke ele be ame aɖe nawɔ mí amegbetɔwo hã. "​ Richard.
"Ne ède dzesii be ehiãna be amegbetɔ tagbɔɖaɖɛtɔwo kekeake gɔ̃ hã nasrɔ̃ nu tso xexemenuwo ŋu ƒe agbogbo aɖewo hafi wotea ŋu esea eƒe akpa suetɔ kekeake gɔ̃ hã gɔme la, ke susu aɖeke manɔ eme be woagblɔ be menye nunyala aɖekee wɔ xexe sia o! "​ Karen.
"Zi ale si meyi edzi le dzɔdzɔmeŋutinunya srɔ̃m la, zi nenemae mekpɔnɛ be kpeɖodzi aɖeke mele nufiafia si nye be ɖeko xexea kple emenuwo dzɔ le wo ɖokui si la ŋu o.
Le kpɔɖeŋu me, mede ŋugble tso ale si xexemenuwo le ɖoɖo nu pɛpɛpɛ, ale si amegbetɔwo le etɔxɛe, ale si mí amegbetɔwo míedina be míanya afi si míetso kple afi si míeɖo tae la ŋu.
Nɔnɔmetɔtrɔfialawo dzea agbagba be yewoazã nu siwo do ƒome kple lãwo atsɔ aɖe nya siawo mee, gake wometea ŋu ɖea nu si tae amegbetɔwo ya le etɔxɛe la me o.
Le gonyeme la, ebia be xɔse ŋkuagbã geɖe nanɔ ame si hafi wòaxɔe se be nuwo ŋutɔ koe dzɔ le wo ɖokuiwo si, wu be ame naxɔe se be Wɔla aɖe li. "​ Anthony.
Ke ne wò sukuxɔmeviwo koa wò be èxɔ nane si mekpɔna o dzi se ya ɖe?
Alo be dzɔdzɔmeŋutinunyalawo "ɖo kpe " edzi be ɖeko nuwo dzɔ le wo ɖokui si ya ɖe?
Gbã la, ka ɖe nu si dzi nèxɔ se la dzi.
Vɔvɔ̃ megaɖo wò o eye ŋu hã megakpe wò o.
(Romatɔwo 1:16) Ðo ŋku edzi be:
Menye wò ɖeka koe xɔ Mawu dzi se o; ame geɖewo xɔ edzi se.
Ame siawo dometɔ aɖewo gɔ̃ hã nye nunyala gãwo.
Le kpɔɖeŋu me, dzɔdzɔmeŋutinunyala aɖewo gɔ̃ hã xɔe se be Mawu li.
Ɣeaɖewoɣi la, ne amewo gblɔ be yewomexɔ Mawu dzi se o la, nu si wowɔnae nye be yewomesea Mawu ƒe nuwɔnawo gɔme o.
Le esi woaɖo kpe woƒe nyawo dzi teƒe la, nyawo ko wonɔa biabiam. Wotea ŋu biana be, "Ne Mawu li ŋutɔŋutɔ la, ke nu ka tae wòɖe mɔ fukpekpe li? "
Le nyateƒe me la, wotrɔ nya aɖe si hiã tamebubu wɔ seselelãmenyae.
"Gbɔgbɔmenuwo hiã " amegbetɔwo.
(Mateo 5:3) Esia lɔ Mawu dzi xɔxɔ se ɖe eme.
Eya ta ne ame aɖe gblɔ be Mawu meli o la, eya dzie agba le be wòaɖe nu si tae wòƒo nya ta nenema ɖo la me, ke menye wò agbae o.​ Romatɔwo 1:18-20.
Esɔ le goawo katã me be míaxɔ Mawu dzi se.
Esia wɔ ɖeka kple nyateƒenya aɖe si dzi woɖo kpee, si nye be nu gbagbe mate ŋu adzɔ le eɖokui si o.
Kpeɖodzi aɖeke meli be nu gbagbe ate ŋu adzɔ le eɖokui si tso nu si me agbe mele o me o.
Ekema nya kae nàte ŋu agblɔ ne ame aɖe tsɔ nya ɖe ŋuwò be mesɔ be nàxɔ Mawu dzi ase o?
Kpɔ nu siwo nàte ŋu awɔ dometɔ ʋɛ aɖewo ɖa.
Ne ame aɖe gblɔ be: "Ame manyagbalẽwo koe xɔa Mawu dzi se. "
Àte ŋu aɖo eŋu nɛ be: "Èda asi ɖe susu totro ma dzi ŋutɔŋutɔa?
Nye ya nyemeda asi ɖe edzi o.
Le nyateƒe me la, esi wobia gbe nufialagã 1,600 siwo tso yunivɛsiti xɔŋkɔ vovovowo me la, ne woma wo me ɖe akpa etɔ̃ la, akpa ɖeka gblɔ be yewomenye mawudzimaxɔselawo loo alo ame siwo bunɛ be womate ŋu anya ne Mawu li o.
Àyɔ nufialagã mawo be wonye ame manyanuwo le esi woxɔ Mawu dzi se ta? "
Àte ŋu aɖo eŋu nɛ be: "Ewɔ nam be èdi be yeagblɔ be yemesea Mawu ƒe nuwɔnawo gɔme o​ alo le go sia me la, ewɔ na wò abe mele naneke wɔm tso nɔnɔmeawo ŋu o ene.
Alo menye nenemae oa?
[Ðe mɔ wòaɖo eŋu.]
Meva ke ɖe nu si tae fukpekpewo li alea gbegbe ɖo la ƒe ŋuɖoɖo fakɔnamewo ŋu.
Gake ehiã be nàdzro Biblia ƒe nufiafia geɖewo me hafi nàte ŋu ase nya sia gɔme.
Àdzɔ dzi na wò be yeasrɔ̃ nu geɖe wua? "
Ðe Wòle Be Maxɔ Nɔnɔmetɔtrɔ Ƒe Nufiafia Dzi Asea?
Ƒoe NU SI TA WÒLE VEVIE
Ne nɔnɔmetɔtrɔ alo ɖeko xexea kple emenuwo dzɔ le wo ɖokuiwo si ƒe nufiafia nye nyateƒe la, ke taɖodzinu gobi aɖeke mele agbe ŋu o.
Gake ne nyateƒee wònye be ɖe wowɔ xexea kple eme- nuwo la, ke míate ŋu akpɔ agbemebiabiawo kple nyabiase siwo ku ɖe etsɔme ŋu ƒe ŋuɖoɖo fakɔnamewo.
NU KAE NÀWƆ?
Kpɔ nudzɔdzɔ sia ɖa le susu me: Alex tɔtɔ kura.
Exɔ Mawu dzi se, eye wòxɔe se hã be ɖe wowɔ xexea.
Gake egbea woƒe nufiala gblɔe gbeteteɖedzitɔe be dzɔdzɔmeŋutinunya vavã dzie wotu nu gbagbewo ƒe nɔnɔmetɔtrɔ ƒe nufiafia ɖo.
Alex medi be woabu ye bometsilae o.
Egblɔ na eɖokui be: ‘Ne dzɔdzɔmeŋutinunyalawo ɖo kpe nɔnɔmetɔtrɔ ƒe nufiafia dzi la, ame kae menye atɔ gbe wo?’
Ne wòe nye Alex ɖe, ɖe nàxɔ nɔnɔmetɔtrɔ ƒe nufiafia dzi ase le esi wogblɔ le sukugbalẽ me be kpeɖodzi le eŋu ta?
TƆ NÀBU EŊU KPƆ!
Ame siwo xɔe se be ɖe wowɔ nuwo kple ame siwo gblɔna be ɖeko nuwo dzɔ le wo ɖokuiwo si la siaa tea tɔ ɖe woƒe susuwo dzi evɔ wometea ŋu ɖoa kpe woƒe nyawo dzi o.
Ame geɖewo hã xɔe se be ɖeko xexea kple emenuwo dzɔ le wo ɖokuiwo si, elabe nenemae wofia wo le suku.
NYABIASE ADE SIWO ŊU WÒLE BE NÀBU
Biblia gblɔ be: "Aƒe sia aƒe la, amee tsonɛ, ke ame si wɔ nuwo katãe nye Mawu. "
(Hebritɔwo 3:4) Ðe susu le eme be nàxɔ nya sia dzi asea?
Ðekakpui aɖe le aƒe aɖe kpɔm
Susu mele eme be woagblɔ be Wɔla aɖeke meli o, ɖeko esia asɔ kple gbɔgblɔ be menye ame aɖekee tu xɔ sia o
NYA SI AMEWO GBLƆNA: Nu siwo katã le xexea me la dzɔ tso nane si wó kpoyi le vo me la me.
Ame kae na nua wó alo nu kae na wòwó?
2.
Eka mee susu le wu, be woaxɔe se be nu siwo katã le xexea me la metso naneke gbɔ o loo alo be woaxɔe se be nane alo ame aɖee wɔ wo?
NYA SI AMEWO GBLƆNA: Lãwoe nɔ tɔtrɔm ʋuu va zu amegbetɔwo.
3.
Nenye lãwo, abe kesewo ene mee amegbetɔwo dzɔ tso ɖe, ke nu ka ae amegbetɔwo nya nu sãsãsã wu kesewo?
4.
Nu ka tae nu gbagbe "tsɛtɔ " kekeake gɔ̃ hã ƒe wɔwɔme de ŋgɔ ŋutɔ?
NYA SI AMEWO GBLƆNA: Kpeɖodziwo li be ɖeko nu gbagbewo dzɔ le wo ɖokuiwo si.
5.
Ðe ame si gblɔ nya sia ŋutɔ ku nu me hekpɔ eƒe kpeɖodzia?
6.
Ðe wòanye be ame gbogbo mawo xɔ nɔnɔmetɔtrɔ ƒe nufiafia dzi se le esi wogblɔ na wo be nunyalawo katã hã xɔ edzi se ta?
"Ne èle tsa ɖim le ave me eye nèva ke ɖe atixɔ nyakpɔ aɖe ŋu la, ɖe nàgblɔ be: ‘Nu kae nya kpɔ ale, atilɔwo ge le wo ɖokuiwo si va dze afi si sɔ pɛpɛpɛ hezu xɔ sia’?
Gbeɖe!
Susu manɔ eme o.
Ke nu ka tae nàxɔe se be ɖeko nu siwo katã le xexea me la dzɔ le wo ɖokuiwo si? "
Julia.
"Tsɔe be ame aɖe gblɔ na wò be nane wó le agbalẽtaƒe aɖe eye nuŋlɔtsiwo hlẽ ɖe gliwo kple xɔdzisasrãwo ŋu hezu nyagɔmeɖegbalẽ blibo.
Àxɔe sea? "
Gwen.
NU KA TAE MEXƆ MAWU DZI SE?
Biblia de dzi ƒo na wò be nàzã wò "tamebubuŋutete. "
(Romatɔwo 12:1) Esia fia be ale si nèxɔ Mawu dzi se la manɔ te ɖe nu siwo gbɔna dzro ko dzi o.
SESELELÃME (Mese le ɖokuinye me be ele be ŋusẽtɔ aɖe nanɔ anyi)
AME BUBUWO ƑE SUSU (Nuto si me mele la me tɔwo nye mawusubɔlawo)
HEHE (Dzinyelawo fiam be maxɔ Mawu dzi se nu bubu aɖeke meli mawɔ o)
Ke boŋ ele be nu si ta nèxɔe se be Mawu li la ƒe kpeɖodzi sẽŋuwo nanɔ asiwò.
"Ne mele sukuxɔ me le to ɖom nufiala wòle ale si míaƒe ametia wɔa dɔe me ɖem la, ɖeko megakana ɖe edzi bliboe be Mawu li.
Nyateƒee, míaƒe ametia gɔme sese ɖu ta! "
Teresa.
"Ne mekpɔ xɔ kɔkɔ, meli alo ʋu aɖe la, mebiaa ɖokuinye be, ‘Ame kae wɔe?’
Le kpɔɖeŋu me, ehiã be aɖaŋu nanɔ tagbɔ na ame hafi wòate ŋu awɔ ʋu, elabena ele be ʋuŋutinu suesue geɖeawo nawɔ dɔ pɛpɛpɛ hafi ʋu blibo la nawɔ dɔ nyuie.
Nenye be ʋu mate ŋu adzɔ le eɖokui si o, ele be ame aɖe kokoko nawɔe la, ke ele be ame aɖe nawɔ mí amegbetɔwo hã. "
Richard.
"Zi ale si meyi edzi le dzɔdzɔmeŋutinunya srɔ̃m la, zi nenemae mekpɔnɛ be kpeɖodzi aɖeke mele nufiafia si nye be ɖeko xexea kple emenuwo dzɔ le wo ɖokuiwo si la ŋu o. . . .
Le gonyeme la, ele bɔbɔe be woaxɔe se be Wɔla aɖe li wu be woaxɔe se be ɖeko nuwo dzɔ le wo ɖokuiwo si. "
Anthony.
BU NYA SIA ŊU
Togbɔ be dzɔdzɔmeŋutinunyalawo ku nu me geɖe tso nu gbagbewo ƒe nɔnɔmetɔtrɔ ŋu hã la, woƒe susu mewɔ ɖeka o.
Ne dzɔdzɔmeŋuti- nunyala siwo wòle be woaɖu tu na nya siwo ku ɖe nɔnɔmetɔtrɔ ƒe nufiafia ŋu ŋutɔ hã mete ŋu le ta kpɔm na nya sia o la, ɖe wòanye nu gbegblẽ ne mèxɔ woƒe nufiafia ma dzi se oa?
NU SIWO MAWƆ
Tsɔe be miaƒe sukuhati aɖe gblɔ be: "Nyemexɔ Mawu dzi se o.
Ke wò ya ɖe? "
Ŋlɔ nya siwo nàgblɔ nɛ ɖe afi sia.
KPƆ ESIA!
Nya Siwo Hawòtiwo Gblɔ Mawu Dzi Xɔxɔ Se
Kpɔ video si nye Nya Siwo Hawòtiwo Gblɔ Mawu Dzi Xɔxɔ Se le www.jw.org/ee.
(Àkpɔe le BIBLIA ƑE NUFIAFIAWO > SƆHƐWO)
Amedzɔtsolãme
Ame aɖewo gblɔna be nɔnɔmetɔtrɔ dzie agbe to va dzɔ.
Ame bubuwo hã gblɔna be Mawu wɔ nu ɖeka aɖe eye nuwɔwɔ bubuwo va do go tso nu ɖeka ma me.
Nu kae Biblia ya gblɔ?
Ðe nya si Biblia gblɔ tso nuwɔwɔ ƒe gɔmedzedze ŋu fia be nuwɔwɔwo medze egɔme zi ɖeka kpoyi oa?
Biblia gblɔ kpuie ko be: "Le gɔmedzedzea me Mawu wɔ dziƒo kple anyigba. " (1 Mose 1:1) Biblia megblɔ ale si tututu Mawu wɔ nu sia nui o.
Eya ta ne nane ƒe wowó kpoyie na xexea va dzɔ hã la, ema matsi tre ɖe nu si Biblia gblɔ la ŋu o.
Ke boŋ nu si wogblɔ le 1 Mose 1:1 aɖo nyabiase si nye, Ame kae na be nua wó kpoyi? la ŋu.
Dzɔdzɔmeŋutinunyala geɖewo xɔe se be ame aɖeke mefia mɔ nua ƒe wowó kpoyi, si wɔe be esi ɣeyiɣiawo va nɔ yiyim la, ɣletiviwo, ɣletinyigbawo kple nu bubu siwo le ɖoɖo nu la va dzɔ o.
Biblia meda asi ɖe susu ma dzi o, ke boŋ egblɔ be Mawue wɔ xexea, anye be to nuwo ƒe wowó dzi loo alo to mɔnu bubu aɖe dzi.
Ðe Biblia gblɔ be nu gbagbewo tea ŋu trɔna ne ɣeyiɣiwo va le yiyima?
Biblia gblɔ be Mawu wɔ nu gbagbewo "le wo ƒomeviwo nu. " (1 Mose 1:11, 12, 21, 24, 25) Ðe vovototo ate ŋu anɔ nu gbagbe siwo tso ƒome ɖeka me la mea?
Gake ɖe vovototo si dzena le nu gbagbe siwo tso ƒome ɖeka me fia be nu yeye aɖe kura ate ŋu adzɔ tso emea?
Wota kese ƒe ta ɖe amegbetɔ ƒe ta ŋu
Bu eƒe kpɔɖeŋu aɖe ŋu kpɔ: Le ƒe 1970-awo me la, numekulawo srɔ̃ nu tso aloe siwo le Galápagos Ƒukpoa dzi la ŋu.
Wode dzesii be enɔa bɔbɔe na aloe siwo ƒe dɔ lolo vie la be woatsi agbe.
Esia na ame aɖewo ƒo nya ta be kpeɖodzi le nɔnɔmetɔtrɔ ŋu.
Gake ɖe esia ɖo kpe nɔnɔmetɔtrɔ dzi loo alo tɔtrɔ ɖe nɔnɔme yeye ŋu koe wònye?
Ƒe geɖe megbe la, aloe siwo ƒe dɔ le sue la, gava sɔ gbɔ wu.
Numekuku sia na nufialagã Jeffrey H. Schwartz si srɔ̃ nu tso amegbetɔwo kple woƒe nuwɔnawo ŋu la ƒo nya ta be togbɔ be tɔtrɔ ɖe nɔnɔme yeyewo ŋu ate ŋu akpe ɖe nu gbagbewo ŋu woatsi agbe hã la, "wometrɔna zua nu bubu aɖeke o. "
Ðe Biblia ƒe nufiafia kple nɔnɔmetɔtrɔ nufiafia wɔ ɖeka?
Biblia gblɔ be "[Mawue] wɔ nuwo katã. "
(Nyaɖeɖefia 4:11) Eye ‘meɖi’ ɖe eme o va se ɖe esime wòwu dɔ siwo wɔm wònɔ nu.
(1 Mose 2:2) Nu si wòfia la me kɔ: Mawu mewɔ nu ɖeka aɖe eye wòva de asi ata me nɔ ɖiɖim ɖe eme henɔ nu ɖeka ma kpɔm wòtrɔ va zu nu bubuwo abe tɔmelã, kese kple amegbetɔ ƒomevi vovovowo ene le ƒe miliɔn geɖe megbe o.
Emae nye nɔnɔmetɔtrɔ alo ame dzɔ tso kese me ƒe nufiafia, eye eɖe Wɔlaa, ame si Biblia gblɔ be eyae "wɔ dziƒowo kple anyigba, atsiaƒu kple wo me nuwo katã " la ɖa le nyaa me.
2 Mose 20:11; Nyaɖeɖefia 10:6.
"Yehowa, mía Mawu, wòe dze be nàxɔ ŋutikɔkɔe, bubu kple ŋusẽ, elabena wòe wɔ nuwo katã, eye wò lɔlɔ̃nu ta woli, eye wowɔ wo ɖo. "
Nyaɖeɖefia 4:11.
Srɔ̃ nu geɖe kpee: Biblia gblɔ be Mawu ƒe "nɔnɔme makpɔmakpɔawo dzena gaglãa wokpɔna tso xexea wɔwɔ dzi, elabe wodze ƒãa le nu siwo wòwɔ la me. "
(Romatɔwo 1:20) Nusɔsrɔ̃ tso Mawu ŋu ate ŋu ana nàse tameɖoɖo si le agbe ŋu la gɔme, elabena tameɖoɖo nyui aɖe le esi na dzinyuitɔ siwo katã dinɛ.
(Nyagblɔla 12:13; Hebritɔwo 11:6) Àte ŋu axlẽ nu geɖe tso nya sia ŋu le www.jw.org/ee alo nàte ɖe Yehowa Ðasefowo ŋu.
Ʋu BIBLIA ƑE NUFIAFIAWO > BIBLIA ME BIABIAWO ƑE ŊUÐOÐOWO.
Ðe Biblia Me Nyawo Wɔ Ðeka Kple Dzɔdzɔmeŋutinunya?
Ɛ̃, togbɔ be Biblia menye dzɔdzɔmeŋutinyagbalẽ o hã, emenyawo de pɛpɛpɛ nenye be eƒo nu tso dzɔdzɔmeŋutinunya ŋu.
Bu kpɔɖeŋu siwo ɖee fia be Biblia me nyawo wɔ ɖeka kple dzɔdzɔmeŋutinunya, eye be nyateƒenya siwo ku ɖe dzɔdzɔmeŋutinunya ŋu le Biblia me, siwo to vovo kura na dzixɔse siwo nɔ ame siwo nɔ anyi le Bibliaŋlɔɣi la si ŋu kpɔ.
Gɔmedzedze li na xexea.
(1 Mose 1:1) Gake blema nyakpakpa geɖewo gblɔ be menye ɖe wowɔ xexea o, ke boŋ edzɔ tso zitɔtɔ manɔɖoɖonu aɖe me.
Babilontɔwo xɔe se be mawu siwo na xexea dzɔ la tso atsiaƒu gbahoo eve me.
Blemaxotutu aɖewo hã gblɔ be azi gã aɖe mee xexea dzɔ tso.
Dzɔdzɔmesewo dzie xexea zɔna ɖo gbe sia gbe, ke menye mawu aɖewo siwo wɔa nu eŋumabumabui woe kpɔ ŋusẽ ɖe xexe gbahoo la dzi o.
(Hiob 38:33; Yeremiya 33:25) Nyakpakpawo le xexea ƒe akpa vovovowo, siwo fiana be wɔna aɖeke mele amegbetɔwo ŋu le mawu siwo dzi womate ŋu aka ɖo o eye nublanuikpɔkpɔ hã mele woƒe nuwɔnawo me o, la si me o.
Womeku anyigba ɖe naneke ŋu o.
(Hiob 26:7) Ame geɖe siwo nɔ anyi le blema xɔe se be anyigba la le gbadzaa eye ame dzɔtsu alo lã gã aɖe, abe to alo klo ene, dzie wònɔ.
Ɣea hea tsi tsoa atsiaƒu kple tsi bubuwo me yia yame eye wòtrɔna zua tsi, sno alo kpetsi dzana ɖe anyigba dzi eye wogasina yia tɔsisiwo kple tsidzɔƒewo me.
(Hiob 36:27, 28; Nyagblɔla 1:7; Yesaya 55:10; Amos 9:6) Gake blema Helatɔwo susui be tsi siwo le anyigbaa gɔmee ŋɔna yia tɔsisiwo me, susu sia nɔ amewo si kaka va ɖo ƒe alafa 18-awo me.
Towo hona ɖe dzi eye wogabuna, eye to siwo li egbea nɔ atsiaƒu gɔme kpɔ.
(Psalmo 104:6, 8) Gake nyakpakpa geɖewo gblɔna be mawuawoe wɔ to siwo li egbea.
Dzadzɛnyenye kpɔa ame ƒe lãmesẽ ta.
Ðoɖo aɖewo nɔ Se si wotsɔ na Israel-dukɔa me, siwo bia tso wosi be woaklɔ wo ɖokuiwo ŋu nenye be woka asi nukuku alo amekuku aɖe ŋu, woaɖe ame siwo ŋu dɔxɔleameŋu le la ɖe aga, eye woaɖi woƒe nugodowo ɖe do me.
(3 Mose 11:25-28; 13:1-5; 5 Mose 23:13) To vovo na ema la, esime wona se sia Israel-dukɔa, Egiptetɔwo wɔa atike aɖe si me amegbetɔwo ƒe nugodo le tsɔ ɖoa abi.
Ðe vodadawo le nya siwo Biblia gblɔ tso dzɔdzɔmeŋutinunya ŋua?
Biblia me dzodzro yi ŋgɔe ɖee fia kɔtɛe be vodadawo mele eme o.
Nyakpakpa: Biblia gblɔ be ŋkeke ade siwo dometɔ ɖe sia ɖe nye gaƒoƒo 24 ye wotsɔ wɔ xexea katã.
Nyateƒea: Biblia megblɔ ɣeyiɣi tututu si me Mawu wɔ xexea o.
(1 Mose 1:1) Azɔ hã, nuwo wɔwɔ ƒe ŋkeke si ŋu woƒo nu tsoe le Mose Ƒe Agbalẽ Gbãtɔ la nye ɣeyiɣi agbɔsɔsɔ me si womeyɔ o.
Le nyateƒe me la, woyɔ ɣeyiɣi si wotsɔ wɔ anyigba kple dziƒo la katã hã be "ŋkeke " ɖeka.​ 1 Mose 2:4.
Nyakpakpa: Biblia gblɔ be wowɔ numiemiewo hafi va wɔ ɣea, ale be numiemiewo nazã ɣea ƒe ŋusẽ atsɔ awɔ woƒe nuɖuɖu.​ 1 Mose 1:11, 16.
Nyateƒea: Biblia ɖee fia be wowɔ ɣea, si nye ɣletivi siwo le "dziƒo " la dometɔ ɖeka hafi va wɔ numiemiewo.
(1 Mose 1:1) Kekeli si tso ɣea gbɔ la ɖo anyigba dzi flukpee le nuwɔwɔ ƒe "ŋkeke " gbãtɔ dzi.
Esi yame nɔ kɔkɔm va ɖo nuwɔwɔ ƒe "ŋkeke " etɔ̃lia dzi la, ɣea ƒe keklẽ nu sẽ va ɖo afi si numiemiewo te ŋu zãe tsɔ wɔ woƒe nuɖuɖu.
(1 Mose 1:3-5, 12, 13) Ɣeyiɣi aɖe megbe ko hafi ɣea va te dzedze nyuie.​ 1 Mose 1:16.
Nyakpakpa: Biblia gblɔ be ɣea ƒoa ɣla anyigba la.
Nyateƒea: Nyagblɔla 1:5 gblɔ be: "Ɣe dzena, eye wòɖoa to, eye wòɖea abla gatrɔna yia afi si wòdzena tso. "
Ke hã, ɖeko nya sia le ale si amegbetɔwo kpɔa ɣea wòtsona ɣedzeƒe va yina ɣetoɖoƒe la ɖɔm.
Egbea gɔ̃ hã, amegbetɔwo tea zãa nya siwo nye "ɣe dze " kple "ɣe ɖo to, " evɔ wonyae be anyigbae ƒoa xla ɣea.
Nyakpakpa: Biblia gblɔ be anyigba la le gbadzaa.
Nyateƒea: Biblia zã nyagbe si nye "anyigba ƒe seƒe ke, " gake mefia be anyigba la le gbadzaa alo seƒe le eŋu o.
(Dɔwɔwɔwo 1:8) Nenema kee nyagbe si nye "anyigba ƒe go eneawo " nye kpɔɖeŋunyagbɔgblɔ si fia anyigba dzi godoo; eye ame aɖe ate ŋu azã taɖoƒefianu (compass alo la boussole) ƒe dzesi eneawo wòafia kpɔɖeŋunyagbɔgblɔ ma ke.​ Yesaya 11:12; Luka 13:29.
Nyakpakpa: Biblia gblɔ be togodo ƒe ɣlaƒoƒo ɖeka ƒe dzidze nye fli si tso eƒe toga ɖeka yi kemea ƒe teƒe etɔ̃ pɛpɛpɛ, gake togodo ƒe ɣlaƒoƒo ƒe dzidze ŋutɔŋutɔ anɔ abe 3.1416 si nye (pi alo π).
Nyateƒea: "Gazɔ gã la " si ƒe nya wogblɔ le 1 Fiawo 7:23 kple 2 Kronika 4:2 ɖee fia be eƒe didime tso to ɖeka yi kemea nye abɔklugui ewo eye "ka didime abɔklugui blaetɔ̃e " hiã hafi "akpee ɖo. "
Ate ŋu anɔ eme be woatsɔ nu sue aɖe kpe xexlẽme siawo alo aɖee le eme hafi woade pɛpɛpɛ.
Anɔ eme hã be gazɔa ƒe togodo kple eƒe didime tso eƒe toga ɖeka yi kemea tsi tsitre ɖi na gazɔa me kple egodo ƒe dzidze.
Ðe Biblia Me Nyawo Do Xoxo Alo Wodo Ŋgɔ Na Dzɔdzɔmeŋutinunyaa?
DZƆDZƆMEŊUTINUNYA
MENYE DZƆDZƆMEŊUTINUNYA GBALẼE BIBLIA NYE O, KE HÃ NU SIWO WÒGBLƆ KU ÐE DZƆDZƆMEŊUTINUNYA ŊU DO ŊGƆ SÃSÃSÃ NA NU SIWO WONYA ƔEMAƔI.
NA MÍADE ŊUGBLE LE KPƆÐEŊU ƲƐ AÐEWO ŊU KPƆ.
Ðe gɔmedzedze li na xexea?
Tsã la, dzɔdzɔmeŋutinunyala bibiwo bui be nya ma ƒe ŋuɖoɖoe nye ao.
Fifia wova lɔ̃ ɖe edzi be gɔmedzedze li na xexea.
Biblia ya gblɔ nya ma xoxoxo eme kɔ. 1 Mose 1:1.
Aleke anyigba ƒe nɔnɔme le?
Tsã la, ame geɖe susu be anyigbaa le gbadzaa.
Le ƒe alafa atɔ̃lia Do Ŋgɔ Na Yesu (D.Y.) me la, Helatɔwo ƒe dzɔdzɔmeŋutinunyalawo gblɔ be anyigba le godoo.
Gake do ŋgɔ kura na ema, le ƒe alafa enyilia D.Y. me la, Biblia ŋlɔla Yesaya gblɔ be ‘anyigba le nogoo’ eye esia ate ŋu afia "godoo. " Yesaya 40:22.
Ðe dziƒowo ŋutɔŋutɔ dome ate ŋu agblẽa?
Helatɔwo ƒe dzɔdzɔmeŋutinunyala Aristotle, si nɔ anyi le ƒe alafa enelia D.Y. me la, bu be anyigba koe ate ŋu agblẽ, gake dziƒo si ɣletiviwo le ya matrɔ alo agblẽ o.
Eƒe susua nɔ amewo si ƒe alafa geɖe.
Gake le ƒe alafa 19 lia me la, dzɔdzɔmeŋutinunyalawo va nɔ gbɔgblɔm be nuwo ate ŋu atɔtɔ.
Wogblɔ be nu siwo le dziƒo kple anyigba dzi la ate ŋu agblẽ.
Dzɔdzɔmeŋutinunyalaawo dometɔ ɖeka si do susu sia ɖe ŋgɔ si nye Lord Kelvin, va de dzesi nya si Biblia gblɔ tso dziƒo kple anyigba ŋu be: "Wo katã woanyunyɔ abe avɔ ene. "
(Psalmo 102:25, 26) Abe ale si Biblia gblɔe ene la, Kelvin xɔe se be Mawu ate ŋu atiae be yeaxe mɔ be yeƒe nuwɔwɔwo dome nagagblẽ o. Nyagblɔla 1:4.
Nu kae lé ɣletinyigbawo abe míaƒe anyigba ene ɖe yame?
Aristotle fia nu be dziƒonuwo le wo nɔewo me nogonogo, woate ŋu akpɔ nu to wo me, eye anyigba le woƒe titina.
Kaka ƒe alafa 18 lia Kristotɔwo Ŋɔli (K.Ŋ.) naɖo la, dzɔdzɔmeŋutinunyalawo va nɔ lɔlɔ̃m ɖe susu si nye be womeku ɣletiviwo kple ɣletinyigbawo ɖe naneke ŋu o la dzi.
Gake Hiob ƒe agbalẽ si woŋlɔ le ƒe alafa 15 lia D.Y. me gblɔ be Wɔla la "meku anyigba la ɖe naneke ŋu o. "
Hiob 26:7.
ATIKEWƆNYAWO TOGBƆ BE MENYE ATIKEŊUTINUNYA GBALẼE BIBLIA NYE O HÃ, EƑO NUTSO MƆFIAME SIWO KU ÐE LÃMESẼNYAWO ŊU LA ŊU XOXOXO.
Dɔnɔwo ɖeɖe ɖe aga.
Mose ƒe Sea gblɔ be woaɖe ame siwo ŋu kpodɔ le la ɖe aga.
Tso esime dɔvɔ̃wo do le ƒe alafa 5 lia K.Ŋ., va ɖo ƒe alafa 15 lia ƒe nuwuwu lɔƒo hafi ɖɔktawo va kpɔe be ele be woanɔ dɔnɔwo ɖem ɖe aga, eye wole ewɔm va se ɖe egbea. 3 Mose ta 13 kple 14.
Ele be woaklɔ asi ne woka asi ame kuku ŋu.
Do ŋgɔ na ƒe alafa 19 lia la, zi geɖea, ne ɖɔktawo ka asi ame kukuwo ŋu la, womeklɔa asi hafi kpɔa dɔnɔwo gbɔ o.
Esia na ame geɖe ku.
Ke hã, Mose ƒe Sea gblɔ be ame sia ame si ka asi ame kuku ŋu la ŋu mekɔ o.
Sea gblɔ gɔ̃ hã be, ele be woazã tsi atsɔ akɔ amea ŋu.
Subɔsubɔnuwɔna mawo de wo dzi le lãmesẽnyawo gɔ̃ hã me.
4 Mose 19:11, 19.
Afɔdzi ɖiɖi ɖe to me. Afɔdzi siwo womeɖi o nana mĩtsinyenyedɔ wua ɖevi gbogbo aɖewo ƒe sia ƒe.
Mose ƒe Sea gblɔ be ele be woaɖi afɔdzi ɖe to me le afi si mete ɖe aƒewo ŋu o. 5 Mose 23:13.
Ɣeyiɣi si woatso aʋa.
Mawu ƒe Sea gblɔ be ne wodzi ŋutsuvi la, woatso aʋa nɛ le ŋkeke enyiagbe.
(3 Mose 12:3) Ne wodzi vi la, axɔ abe kwasiɖa ɖeka ene hafi eƒe ʋua nate ŋu abla.
Le Biblia ŋlɔɣi, hafi atikewɔnyawo va de ŋgɔ la, ale si wolalana kwasiɖa ɖeka megbe hafi tsoa aʋa na ɖeviwo la, kpɔ wo ta.
Ale si nɔnɔme nyuiwo dea lãmesẽ dzi.
Dɔdada ŋuti numekulawo kple dzɔdzɔmeŋutinunyalawo gblɔ be nɔnɔme nyuiwo abe dzidzɔ, mɔkpɔkpɔ, akpedada kple didi be woatsɔ ake dea ame ƒe lãmesẽ dzi.
Biblia gblɔ be: "Dzi kpɔdzidzɔ nye atike nyui, ke gbɔgbɔ si dzi nu te ɖo vevie la nana ŋusẽ vɔna le ame ŋu. " Lododowo 17:22.
Ale Si Dzɔdzɔmeŋutinunya Ðea Vi Na Wòe
Nyagɔmeɖegbalẽ aɖe ɖe dzɔdzɔmeŋutinunya gɔme be, enye "nusɔsrɔ̃ tso dzɔdzɔmenuwo ƒe nɔnɔme kple ɣletinyigba siwo le yamenutowo me ƒe zɔɖeɖe ŋu tsitotsito to wo dodo kpɔ, ŋkuléle ɖe wo ŋu kple wo ŋuti kɔntabubuwo me. "
Ebia kutrikuku geɖe hafi woawɔ esia, eye zi geɖe la, dɔa tea ɖeɖi ame ŋu.
Dzɔdzɔmeŋutinunyalawo kua kutri doa nuwo kpɔ heléa ŋku ɖe wo ŋu hena kwasiɖawo, ɣletiwo, alo ƒe geɖee gɔ̃ hã.
Ɣeaɖewoɣi la, woƒe agbagbadzedzewo meɖea vi aɖeke o, ke hã woƒe dɔawo ɖe vi na ameƒomea le go geɖe me.
Bu eƒe kpɔɖeŋu aɖewo ŋu kpɔ.
Asitsaha aɖe si le Europa la tsɔ aŋe sesẽwo kple sranui deŋgɔwo tsɔ wɔ tsitsyɔnu aɖe si tsyɔa tsi ƒoɖi wòzua tsi nyui, be amewo nagano tsi ƒoɖi o, ale be woaƒo asa na dɔlélewo.
Wozãa tsitsyɔnu siawo ƒomevi ne dzɔdzɔmefɔkuwo gblẽ nu le teƒe aɖewo, abe anyigbaʋuʋu si dzɔ le Haiti le ƒe 2010 me ene.
Woda mɔ̃ siwo woyɔna be satelait la ɖe yame ʋĩi woƒoa xlã anyigbaa hedoa ka kple wo nɔewo eye wozu mɔfianu si wona ŋkɔe be GPS.
Togbɔ be le gɔmedzedzea me la, asrafowo koŋue wowɔ mɔfianu sia na hã, ekpena ɖe ʋukulawo, yameʋukulawo, melikulawo, adelawo kple mɔzɔla tsaɖilawo ŋu be woagabu o.
Ame siwo to GPS-mɔfianua vɛ la na wòle bɔbɔe fifia be mɔzɔla naɖo afi si yim wòle dedie.
Ðe nèwɔa asitelefon, kɔmpiuta, alo Internet ŋu dɔa?
Ðe nèkpɔe be wò dɔléle ka ɖe eme na ye alo yele lãmesẽ nyui me fifia le atike deŋgɔ si wowɔ na wò ta?
Ðe nèɖoa yameʋua?
Ne èɖo eŋu be ɛ̃ la, ekema wò hã èle gome kpɔm le viɖe gbogbo siwo dzɔdzɔmeŋutinunya he vɛ na ameƒomea la me.
Ena agbea ka ɖe eme na wò le go geɖe me.
DZƆDZƆMEŊUTINUNYA ƑE SEÐOƑE
Esi dzɔdzɔmeŋutinunyalawo le agbagba dzem be yewoadzi yewoƒe nunya ɖe edzi ta la, woyi edzi le numekuku wɔm le dzɔdzɔmenuwo ŋu le xexea me godoo egbea.
Nukliaŋutinunyalawo léa ŋku ɖe ale si atɔm wɔa dɔe le etome ŋu, eye ɣletiviŋutinunyalawo hã srɔ̃a nu tso ale si ɣletiviwo nɔ le ƒe biliɔn geɖe siwo va yi me ŋu ale be yewoanya ale si xexe bliboa wɔ va dzɔ.
Esi wole yamenutoa me tsam yi didiƒe ʋĩi hele nu siwo ŋku mate ŋu akpɔ o kple nu siwo asi mate ŋu alé o dim ta la, wo dometɔ aɖewo xɔe se be, ne Mawu si ŋu Biblia ƒo nu tsoe la li la, ke ele be yewoake ɖe eŋu.
Menye nu ma koe ame mawo kple xexemenunyala xɔŋkɔwo susu o.
Ke wolé nu si dzɔdzɔmeŋutinunyala agbalẽŋlɔla Amir D. Aczel yɔ be, "dzɔdzɔmeŋutinunya ƒe kpeɖodzi siwo ɖee fia be Mawu meli o " hã me ɖe asi.
Le kpɔɖeŋu me, wo dometɔ aɖe si wonya nyuie le xexea me godoo la gblɔ be, "esi womeke ɖe kpeɖodzi aɖeke ŋu be Mawu aɖe li si wɔ akpa vevi aɖe le xexe bliboa wɔwɔ me o ta la, esia ɖee fia ɖikekemanɔmee be mawu ma meli o. "
Eye wo dometɔ aɖewo hã gblɔna be "akunyawɔwɔ " kple "amefuflu manyatalenu " ye Mawu si ŋu Biblia ƒo nu tsoe la ƒe dɔwɔwɔwo nye.
Gake biabia lae nye be: Ðe dzɔdzɔmeŋutinunyalawo srɔ̃ nu tso dzɔdzɔmenuwo ŋu ale si dze be woaƒo nya keŋkeŋ azɔa?
Ŋuɖoɖoae nye ao.
Togbɔ be wowɔ ŋgɔyiyi geɖe hã la, wo dometɔ geɖe lɔ̃ ɖe edzi be nu gbogbo aɖewo gali siwo yewomenya haɖe o, siwo ɖewohĩ yewomate ŋu anya gbeɖe o.
Dzɔdzɔmeŋutinunyala xɔŋkɔ, Steven Weinberg, si xɔ Nobel nunana le dzɔdzɔmenuwo gɔmesese ŋu la gblɔ be: "Míate ŋu anya nu tso dzɔdzɔmenuwo ŋu keŋkeŋ gbeɖe o. "
Nufialagã, Martin Rees, si nye Britain Fiaƒometɔ Ɣletiviŋutinunyala la, ŋlɔ bena: "Nanewo li siwo gɔme amegbetɔwo mate ŋu ase gbeɖe o. "
Nyateƒea ye nye be dzɔdzɔmenu geɖewo gakpɔtɔ li siwo gɔme dzɔdzɔmeŋutinunyala siwo li egbea mekpɔ se o tso lãmenugbagbevi suetɔ kekeake dzi yi ɖe nu siwo le xexe gbahooa me dzi.
Kpɔ eƒe kpɔɖeŋu siawo ɖa:
Domenyiŋusẽfianu Nugbagbeŋutinunyalawo mekpɔ se lãmenugbagbeviwo ƒe dɔwɔwɔ gɔme bliboe o.
Eye nu siwo gɔme womekpɔ se o ye nye ale si lãmenugbagbeviwo nyia wo ɖokuiwoe, ale si wowɔa nunyiame siwo nye protein-wo kple ale si wowɔna dzina ɖe edzii.
Ŋutsuvi aɖe ɖe asi le bɔl ŋu wòle kpo tim
Nuheŋusẽ kpɔa ŋusẽ ɖe mía dzi gbe sia gbe le aɖabaƒoƒo ɖe sia ɖe me.
Ke hã, dzɔdzɔmeŋutinunyalawo metea ŋu sea egɔme o.
Womenya ale si tututu nuheŋusẽ hea wò ɖe anyi ne èti kpo alo ale si wòwɔna be ɣletia ƒoa xlã anyigbaa pɛpɛpɛ evɔ metena ɖa le eƒe mɔ dzi gbeɖe o.
Xexe gbahoo la
Yamenutomeŋutinunyalawo bu akɔnta be nu siwo wotsɔ wɔ xexe gbahooa la ƒe akpa si ade 95 le alafa me la nye nu makpɔmakpɔwo kple nu siwo woƒe mɔ̃wo mate ŋu ade dzesii o.
Woma nu wɔnuku sia ɖe akpa eve me heyɔ wo be nu makpɔmakpɔ kple ŋusẽ makpɔmakpɔ.
Womenya ale si tututu nu siawo ƒe nɔnɔme le va de asi na egbea o.
Nu bubu aɖewo hã li siwo dzɔdzɔmeŋutinunyalawo menya o, siwo nana wotɔtɔna.
Nu ka tae nya sia le vevie ɖo?
Dzɔdzɔmeŋutinunyala agbalẽŋlɔla xɔŋkɔ aɖe ŋlɔ bena: "Nu siwo míenya o la sɔ gbɔ sãsãsã wu nu siwo míenya.
Nye ya mekpɔe be ele be nu siwo nàsrɔ̃ le dzɔdzɔmeŋutinunya me la nàwɔ nuku na wò eye wòaʋã wò be nàgasrɔ̃ nu geɖee tsɔ wu be nàde ga wò susu. "
Ne ewɔ na wò be esusɔ vie dzɔdzɔmeŋutinunya nava xɔ ɖe Biblia teƒe ahaɖe Mawu dzi xɔse ɖa kura la, ke bu nya sia ŋu kpɔ: Ne dzɔdzɔmeŋutinunyala bibiwo wɔ woƒe dɔwɔnu sesẽwo ŋu dɔ le numekukuwɔwɔ me evɔ nu sue aɖe koe wote ŋu nya le dzɔdzɔmenuwo ŋu la, ɖe wòasɔ be woaŋe aɖaba aƒu nu siwo womenya haɖe o la dzia?
Numekugbalẽ deŋgɔ aɖe yi nyaa gbɔ tẽe le nyati legbee aɖe si woŋlɔ ku ɖe ɣletiviŋutinunya ƒe ŋutinya kple eƒe ŋgɔyiyi ŋu la me esi wòƒo nya ta be: "Esi amegbetɔwo srɔ̃ nu tso ɣletiviwo ŋu ƒe 4,000 sɔŋ vɔ la, edze abe womenya nu boo aɖeke le xexe gbahoo sia ŋu o abe ale si ko wòanya nɔ le blema Babilontɔwo gome ene. " Encyclopedia Britannica.
Yehowa Ðasefowo dea bubu gome si le ame ɖe sia ɖe si be wòatso nya me le nya sia ŋu la ŋu.
Míedzea agbagba be míazɔ ɖe Biblia ƒe aɖaŋuɖoɖo si nye, "Amewo katã nanyae be nugɔmeselawo mienye " la dzi.
(Filipitɔwo 4:5) Esi nya sia le susu me na mí la, míele dzi dem ƒo na wò be nàxlẽ nu tso ale si Biblia kple dzɔdzɔmeŋutinunya wɔ ɖeka hede nu wo nɔewo me la ŋu.
Biblia La Kple Nyateƒenya Siwo Dzi Dzɔdzɔmeŋutinunya Ðo Kpee
Menye dzɔdzɔmeŋutinunyagbalẽ ye Biblia nye o.
Ke hã ame siwo ŋlɔe la gblɔ nyateƒenya siwo ado dzidzɔ na dzɔdzɔmeŋutinunyalawo egbea.
Eƒe kpɔɖeŋu aɖewoe nye esiawo.
Anyigbaa kple xexe bliboa ƒe ƒexɔxɔ
Dzɔdzɔmeŋutinunyalawo bu akɔnta be ƒe biliɔn 4 ye nye esia tso esime wowɔ míaƒe anyigba la, eye anɔ abe ƒe biliɔn 13 va ɖo 14 ye nye esia wowɔ xexe bliboa.
Biblia megblɔ ƒe si me wowɔ xexe bliboa o.
Eye megblɔ le afi aɖeke be ƒe akpe ʋɛ aɖewo koe nye esia wowɔ anyigbaa o.
Biblia ƒe mawunyakpukpui gbãtɔ gblɔ be: "Le gɔmedzedzea me Mawu wɔ dziƒo kple anyigba. " (1 Mose 1:1) Nyaa gbɔgblɔ gbadza alea ʋu mɔnukpɔkpɔ ɖi na dzɔdzɔmeŋutinunyalawo be woato woƒe aɖaŋu deŋgɔwo dzi anya ƒe si xexea xɔ.
Towo, gbe damawo, kple tsi
Anyigba la dzadzraɖo be amegbetɔwo nanɔ edzi
Wozã nyagbe "ŋkeke " le 1 Mose ta 1 esi wole nu ƒom tso ɣeyiɣi siwo me wodzra anyigbaa dzi ɖo be nu gbagbe ƒomeviwo katã nanɔ edzi la ŋu.
Nu mamlɛtɔ si ŋu woƒo nu tsoe le nuwɔwɔwo ƒe ŋutinya kpui sia mee nye amegbetɔwɔwɔ.
Biblia meyɔ nuwɔwɔ ƒe "ŋkeke " adeawo ƒe didime o.
Ke boŋ egblẽ nyatakaka ma ɖi be dzɔdzɔmeŋutinunyala siwo li egbea nato woƒe numekukuwo dzi anya ɣeyiɣi ƒe didime si tututu wotsɔ wɔ xexeae.
Míenyae be nuwɔwɔ ƒe ‘ŋkekeawo’ didi sãsãsã wu ŋkeke siwo dometɔ ɖe sia ɖe nye gaƒoƒo 24.
Anyigba la
Ale si wòdzɔe be anyigba la li ke le yame
Biblia gblɔ be womeku anyigba la ɖe "naneke ŋu " o.
(Hiob 26:7) Womegblɔ be míaƒe anyigba la le ame dzɔtsu aɖe ƒe abɔta alo atiglinyi siwo le tsitre ɖe klo aɖe dzi la ƒe dzime abe ale si blema xotutu nyanyɛ aɖewo gblɔe ene o.
Ke boŋ nya si Biblia gblɔ la ʋu mɔ ɖi na dzɔdzɔmeŋutinunyalawo wova ke ɖe nyateƒea ŋu.
Le ɣeyiɣi aɖe megbe la, Nicolaus Copernicus kple Johannes Kepler woɖe ale si ŋusẽ makpɔmakpɔ aɖe na ɣletinyigbawo ƒoa xlã ɣe lae la me.
Esia megbe la, Isaac Newton va ɖe ale si ɣletinyigba siwo katã le xexe gbahooa me la zɔna ɖe xlãƒoƒo ƒe sea nu la me.
Dɔlékuiwo
Mɔfiamewo le dzadzɛnyenye kple asaƒoƒo na dɔlélewo ŋu
Wona mɔfiamewo Israel-viwo le Mose ƒe Agbalẽ Etɔ̃lia me ku ɖe ale si woawɔ be dɔxɔleameŋuwo nagakaka ɖe dukɔa me o ŋu; se si ku ɖe ameɖeɖe ɖe aga ŋu hã le eme.
Eye wode se na Israel-viwo ku ɖe dzadzɛnyenye ŋu le 5 Mose 23:12, 13 be woade afɔdzi le asaɖa la godo.
Ele be woade afɔdzi ɖe do me ‘ahaxe ke ɖe edzi.’
Gake ƒe 200 aɖewo koe nye esia dzɔdzɔmeŋutinunyalawo kple ɖɔktawo kpɔe be ehiã be amewo nawɔ ɖe mɔfiame sia dzi.
Ƒe alafa geɖewoe nye esia tso esime woŋlɔ Biblia ƒe mɔfiame siwo nèxlẽ fifia la ɖi.
Aleke Biblia-ŋlɔlawo wɔ nya nyateƒenya mawo esime ame siwo nye nunyala gãwo ɣemaɣi la menya naneke tso mɔfiame mawo ŋu o?
Ame si na woŋlɔ Biblia la ɖo eŋu be: "Ale si dziƒowo kɔ boo wu anyigbae la, nenemae nye mɔwo kɔ wu miaƒe mɔwo, eye nye susuwo kɔ wu miaƒe susuwoe. "
Yesaya 55:9.
Ðe Biblia Fia Nu Be Anyigba La Le Gbadzaa?
Ao, Biblia mefia nu be anyigba la le gbadzaa o.
Menye dzɔdzɔmeŋutinunyagbalẽe Biblia nye o.
Ke hã, Biblia me nya aɖeke metsi tre ɖe dzɔdzɔmeŋutinunya si ŋu kakaɖedzi le ŋu o.
Míate ŋu "aɖo ŋu ɖe " nya siwo Biblia gblɔ la "ŋu ɖaa tegbee. " Psalmo 111:8.
Nya si Biblia gblɔ be "anyigba ƒe go eneawo " gɔme ɖe?
Ke tetekpɔ si Abosam he va Yesu dzi ya ɖe?
Mele be míase nyagbɔgblɔ "anyigba ƒe go eneawo " kple "anyigba ƒe mlɔenuwo " si Biblia zã la gɔme ɖe nyagbeawo ŋutɔŋutɔ nu abe ɖe dzogoe ene le anyigba si alo abe ɖe seƒe le anyigba si ene o.
(Yesaya 11:12; Hiob 37:3) Ke boŋ, edze ƒãa be wonye kpɔɖeŋunyagbɔgblɔ siwo fia anyigba bliboa katã dzi.
Gɔmesese ma ke nue Biblia zãa nyagbɔgblɔ si nye "ɣedzeƒe, ɣetoɖoƒe, dziehe kple anyiehe " le.
Luka 13:29. Anɔ eme be Hebrigbe me nya si gɔme woɖe be ‘dzogoe’ alo ‘mlɔenu’ la nye adagana si wotu ɖe nya si wozãna na "aʋala " la dzi.
Numekugbalẽ aɖe gblɔ be, "esi xewo tsɔa woƒe aʋala tsyɔa wo viwo dzi ta la, [Hebrigbe me nya sia] fia nu sia nu si me wohe la ƒe mlɔenuwo. "
Agbalẽ sia ke gagblɔ be nya siwo wozã le Hiob 37:3 kple Yesaya 11:12 la fia "anyigba ƒe liƒowo, mlɔenuwo, alo eƒe yɔyrɔenuwo. "
The International Standard Bible Encyclopedia.
Esi Abosam be yeate Yesu kpɔ la, ekplɔe "yi to aɖe si kɔkɔ ŋutɔ la dzi, eye wòɖe xexemefiaɖuƒewo katã kple woƒe ŋutikɔkɔe fiae. "
(Mateo 4:8) Ame aɖewo gblɔna be Biblia me ŋutinya sia ɖee fia be ame ate ŋu akpɔ xexe bliboa ne etɔ ɖe teƒe ɖeka le anyigba la si le gbadzaa dzi.
Ke hã, edze abe "to aɖe si kɔkɔ ŋutɔ " si dze le nuŋlɔɖi sia me la nye kpɔɖeŋunyagbɔgblɔ ene, ke menye teƒe ŋutɔŋutɔ o.
Kpɔ nu si tae susu le nyataƒoƒo sia me la ɖa.
To aɖeke mele anyigba dzi si dzi woatsi tsitre ɖo akpɔ xexemefiaɖuƒewo katã o.
Menye fiaɖuƒewo katã koe Abosam ɖe fia Yesu o, ke woƒe "ŋutikɔkɔe " hã.
Ame mate ŋu anɔ teƒe didi aɖe akpɔ nu mawo gbegbe o, eya ta edze abe Abosam ɖe nu mawo fia Yesu to ŋutega ƒomevi aɖe dzi ene.
Míate ŋu atsɔ esia asɔ kple ale si woɖea xexea ƒe akpa bubuwo fiana le filmwo me egbea.
Nudzɔdzɔ sia ke ŋuti nuŋlɔɖi si dze le Luka 4:5 gblɔ be Abosam ɖe "anyigbadzifiaɖuƒewo katã [fia Yesu] le ɣeyiɣi kpui aɖe ko me, " evɔ manya wɔ be ame natsɔ ŋku dzro ko awɔ esia o.
Esia fia be Abosam to mɔ aɖe dzi ɖe nu mawo fia Yesu tsɔ tee kpɔ, ke menye be ena wòkpɔ wo kple ŋku ŋutɔŋutɔ o.
ŊKUÐOÐO BLEMATƆ AÐEWO DZI
Ignaz Semmelweis
AƑETƆ Ignaz Semmelweis nye ame si ame geɖe menya o, ke hã eƒe dɔ ɖea vi na ƒome geɖe egbea.
Wodzii le dugã si nye Buda (si woyɔna fifia be Budapest) le Hungary, eye wòxɔ yunivɛsiti ɖaseɖigbalẽ le atikewɔnyawo me le dugã si nye Vienna ƒe yunivɛsiti le ƒe 1844 me.
Esi wòva zu nufialagã aɖe ƒe kpeɖeŋutɔ le kɔdzi si wodzia vi le le Vienna le ƒe 1846 me la, ede dzesi kuxi gã aɖe si nye asrã ƒomevi aɖe si wua funɔ siwo va dzi vi ƒe 13 le alafa me.
Ame geɖe do susu vovovo siwo gbɔ dɔlélea anya tso la ɖa, ke hã, wo dometɔ aɖeke mete ŋu kpɔ ta nɛ o.
Agbagba siwo katã wodze be woaɖe funɔwo ƒe kuku dzi akpɔtɔ la medze edzi o.
Esi aƒetɔ Semmelweis yi edzi nɔ tame bum tso ale si vidadawo sea veve hekunae ŋu la, eɖoe kplikpaa be yeadi nu si gbɔ dɔlélea tso ahaxe mɔ nɛ.
Vidzidzidɔwɔƒe evee le kɔdzi si aƒetɔ Semmelweis wɔa dɔ le, eye edze gaglã be funɔ siwo kuna le vidziƒe gbãtɔ sɔa gbɔ wu funɔ siwo kuna le vidziƒe evelia.
Vovototo si le vidziƒe eve siawo domee nye be wofia nu sukuvi siwo ava nye ɖɔktawo le vidzidzidɔwɔƒe gbãtɔ eye wofiaa vixexe le evelia me.
Ke nu ka gbɔe wòtso be amewo kuna le vidzidzidɔwɔƒe gbãtɔ wu evelia?
Aƒetɔ Semmelweis ku nu geɖe me tso nu vovovo siwo gbɔ dɔlélea anya tso ŋu gake gbeɖegbeɖea koe.
Le ƒe 1847 me la, aƒetɔ Semmelweis kpɔ nane si ate ŋu akpe ɖe eŋu wòakpɔ ta na kuxia.
Eƒe dɔwɔhati si ganye exɔlɔ̃ si ŋkɔe nye Jakob Kolletschka xɔ abi esime wònɔ ame kuku aɖe dom kpɔ si wɔe be dɔlékuiwo to abia me ge ɖe lãme nɛ si na wòku.
Esi aƒetɔ Semmelweis nɔ dodokpɔ si wowɔ tso nu si wu exɔlɔ̃a xlẽm la, ekpɔe be le mɔ aɖe nu la, dɔléle si wui la sɔ kple dɔléle si nɔa funɔawo wum.
Eya ta aƒetɔ Semmelweis ƒo nya ta be ɖewohĩ "aɖi " aɖe si le ame kukuwo ŋue nɔa funɔawo wum.
Ekpɔe be ɖɔkta kple sukuvi siwo doa ame kukuwo kpɔna edziedzi hafi yia vixeƒea la tsɔa dɔlékuiawo tsoa ame kukuawo ŋu eye funɔwo xɔa dɔa tso wo gbɔ le manyamanya me ne wole wo dom kpɔ!
Funɔ siwo vana vidzidzidɔwɔƒe evelia mekuna dea gbãtɔ nu o elabena vixela siwo wɔa dɔ le vidzidzidɔwɔƒe evelia ya mewɔa dɔ le ame kukuwo ŋu o.
Aƒetɔ Semmelweis de se enumake be ele vevie be woanɔ asi klɔm, eye woazã atike siwo wua nugbagbevi suesuesuewo hã atsɔ anɔ asi klɔm hafi ado funɔwo kpɔ.
Nu siwo do tso eme la wɔ nuku ŋutɔ: ale si funɔwo kunae dzi ɖe kpɔtɔ kura tso 18.27 le alafa me le April me va ɖo 0.19 le alafa me le ƒea ƒe nuwuwu.
"Taɖodzinu si le nu si mefiana ŋue nye be wòakpe ɖe vidzidzidɔwɔƒewo ŋu be woakpɔ nyɔnuwo ta na wo srɔ̃wo kple vidadawo ta na wo viwo. " Ignaz Semmelweis
Menye ame sia amee da asi ɖe nu si ŋu aƒetɔ Semmelweis ke ɖo la dzi o.
Nu si ŋu wòke ɖo tso nu si gbɔ funɔwo ƒe ku tsona la tsi tre ɖe eƒe tatɔ ƒe nufiafia si ku ɖe nu si le kua hem vɛ la ŋu, Semmelweis ƒe tɔtete ɖe nu siwo ŋu wòke ɖo dzi ku dzi na eƒe tatɔa.
Ema wɔe be mlɔeba la, dɔ va ge le aƒetɔ Semmelweis si le Vienna kɔa dzi si na wòtrɔ yi Hungary.
Le afi sia la, eva nye dɔdzikpɔla le funɔwo dzi kpɔƒe le St. Rochus Kɔdzi, le dugã si nye Pest me eye esi wònaa ɖɔktawo klɔa asi hafi kpɔa funɔwo gbɔ ta la, funɔwo ƒe kuku dzi ɖe kpɔtɔ kura.
Le ƒe 1861 me la, eŋlɔ nu tso eƒe dɔa ŋu ɖe agbalẽ si nye Nu Si Gbɔ Funɔwo Ƒe Ku Tsona Kple Ale Si Woalé Enu (ele Eŋlisigbe me).
Nublanuitɔe la, amewo mekpɔ vevienyenye si le nu si ŋu wòke ɖo la ŋu o hena ƒe geɖe.
Ema wɔe be ame gbogbo aɖewo siwo woate ŋu axɔ ɖe agbe hafi la ku nublanuitɔe.
Ðɔktawo le asi klɔm
Aƒetɔ Semmelweis kpɔ egbɔ be kɔdzidɔwɔlawo klɔa asi le kɔdzi si nɔ eƒe dzikpɔkpɔ te. Robert Thom ye ta nu sia
Wova kpɔe emegbe be aƒetɔ Semmelweis hã le ame siwo gbɔ wòtso be wova wɔ atike siwo wua nugbagbevi suesuesue siwo dea dɔ lãme na ame la dome.
Nu siwo ŋu wòke ɖo na wova kpɔe be nugbagbevi suesuesue siwo ŋku mate ŋu akpɔ o gɔ̃ hã ate ŋu ade dɔ lãme na ame.
Eya hã wɔ akpa aɖe hafi wova nyae be nugbagbevi suesuesuewo tea ŋu dea dɔ lãme na ame eye enye nu "ɖedzesi aɖe le atikewɔnyawo me. "
Ewɔ nuku be ƒe 3,000 do ŋgɔ la, Mose ƒe Sea, si va nye Biblia ƒe akpa aɖe na mɔfiame ku ɖe nu si ame awɔ ne eka asi ame kuku ŋu la ŋu.
EŊUTINYA VEVI AÐEWO
Le ƒe alafa 19 lia me la, asrã ƒomevi aɖe wu funɔ 30 le alafa me le Europa.
Wotsɔa nusuekpɔmɔ̃ kpɔa nugbagbevi suesuesuewo tso keke ƒe 1674 me ke, gake womenya afɔku si gbegbe le nugbagbevi suesuesuewo ŋu o.
Ebɔ ɣemaɣi be ɖɔktawo nado ame kuku kpɔ evɔ womaklɔ asi hafi axe vi na funɔwo o.
Aƒetɔ Semmelweis gbɔe wòtso be ɖɔktawo klɔa asi ne wole dɔ dam na dɔnɔwo, si wɔe be wokpɔa ame geɖewo ƒe agbe ta.
Nya Si Biblia Gblɔ
Le Se si Mawu na Israel-viwo to Mose dzi le ƒe alafa 16 lia D.Y. me la, ame si ka asi ame kuku ŋu la ŋu mekɔ o hena ŋkeke adre eye ele be wòakɔ eɖokui ŋu to tsilele kple eƒe nuwo nyanya dzi.
Le ɣeyiɣi sia me la, mele be wòaka asi amewo ŋu o. 4 Mose 19:11-22.
Galileo
Le ƒe alafa wuienelia kple wuiadelia me la, Europatɔwo ƒe dzɔdzɔmeŋutinunyalawo kple xexemenunyalawo va te xexe gbahoo sia gɔme sese le mɔ si to vovo na Katolikoha ƒe nufiafiawo nu.
Ame siawo dometɔ ɖeka si gbugbɔ ŋku lé ɖe yamenuto me ŋue nye Galileo Galilei.
DO ŊGƆ na Galileo ŋɔli la, ame geɖewo xɔe se be ɖe ɣe, ɣletinyigba kple ɣletiwo nɔa xlã ƒom míaƒe anyigba la.
Dzixɔse mae nye Katolikohaa ƒe nufiafia.
Gake esi Galileo zã eƒe didiƒekpɔmɔ̃ tsɔ kpɔ yamenutowo me la, ekpɔ kpeɖodzi siwo ɖee fia be dzɔdzɔmeŋutinunyalawo ƒe nufiafia si dzi ame geɖewo da asi ɖo la mele eteƒe o.
Le kpɔɖeŋu me, esi wòkpɔ nu yibɔyibɔ siwo dzena le ɣea ŋu abe ɖe wole zɔzɔm ene la, ekpɔe dze sii be ɖe ɣea nɔ totrom le eɖokui si.
Nu siawo tɔgbi nyanya na be amegbetɔwo gava nya nu geɖe tso xexe gbahoo sia ŋu. Ke hã, esia he masɔmasɔ de Galileo kple Katolikohaa dome.
DZƆDZƆMEŊUTINUNYA KPLE MAWUSUBƆSUBƆ
Galileo ɖe nu siwo ŋu wòke ɖo la ɖe go
Ƒe geɖe do ŋgɔ la, Polandtɔwo ƒe ɣletiviŋununyala Nicolaus Copernicus fia nu be anyigba la ƒoa xlã ɣea.
Galileo srɔ̃ nu tso Copernicus ƒe nufiafia ku ɖe ɣe kple ɣletinyigbawo ƒe zɔɖeɖe ŋu eye wòƒo kpeɖodzi siwo le nufiafia sia ŋu la nu ƒu.
Le gɔmedzedzea la, Galileo medi be yeaɖe nu siwo ŋu yeke ɖo la ɖe go o, elabena enɔ vɔvɔ̃m be amewo ava ɖu fewu le ye ŋu.
Gake mete ŋu ɣla dzi si gbegbe nɔ edzɔm ɖe nu siwo wòkpɔ le didiƒekpɔmɔ̃a me ta la o, eya ta mlɔeba la eɖe nu siwo ŋu wòke ɖo la ɖe go.
Dzɔdzɔmeŋutinunyala aɖewo bu eƒe nyawo be wonye vlodoamenyawo, eye eteƒe medidi hafi subɔsubɔhaŋgɔnɔlawo va nɔ vlo dom Galileo le woƒe mawunyagbɔgblɔwo me o.
Le ƒe 1616 me la, Papatenɔla Bellarmine, "ame si nye mawunyaŋununyala xɔŋkɔ ɣemaɣi " la gblɔ na Galileo be Katolikohaa ɖe se yeye aɖe ɖe go si tsi tre ɖe Copernicus ƒe nufiafia ŋu.
Eƒoe ɖe Galileo nu vevie be wòawɔ ɖe sedede ma dzi, ale wɔ Galileo megagblɔ le dutoƒo kpɔ be anyigbaa ƒoa xlã ɣe la o hena ƒe geɖe.
Le ƒe 1623 me la, Papa Urban VIII, ame si nye Galileo xɔlɔ̃ dze dziɖuɖu gɔme.
Eya ta le ƒe 1624 me la, Galileo bia tso esi be wòate fli ɖe ƒe 1616 ƒe sededea me.
Gake ɖeko Papa Urban bia tso Galileo si be wòaɖe Copernicus kple Aristotle ƒe nufiafia siwo tsi tsitre ɖe wo nɔewo ŋu la gɔme le mɔ aɖe nu be wòagade wo dometɔ aɖeke dzi o.
Galileo ŋlɔ agbalẽ si ŋkɔe nye Xexemenuɖoanyi Gãtɔwo Me Dzodzro (ele yevugbe me).
Togbɔ be papa la xlɔ̃ nu Galileo be eƒe numeɖeɖea megade ame aɖeke dzi o hã la, eƒe agbalẽa va de Copernicus ƒe nufiafia boŋ dzi.
Eteƒe medidi o Galileo ƒe futɔwo va nɔ gbɔgblɔm be eƒe agbalẽa me nyawo klo bubu le papa ŋu.
Esi wobu fɔ Galileo be edze aglã ɖe sɔlemehaa ŋu eye wodo vɔvɔ̃ nɛ be yewoawɔ funyafunyae ta la, egbe nu le Copernicus ƒe nufiafiawo gbɔ.
Le ƒe 1633 me la, Romatɔwo Ƒe Ŋutasẽʋɔnudrɔ̃ƒea bu fɔe hesikae ɖe aƒe me eye wòde se ɖe eƒe agbalẽwo xexlẽ nu na amewo.
Galileo ku le aƒe me le January 8, 1642 le Arcetri si te ɖe Florence ŋu.
Papa John Paul II (Jean-Paul II) lɔ̃ ɖe edzi be Katolikohaa bu fɔ Galileo madzemadzee
Wobu Galileo ƒe agbalẽwo dometɔ aɖewo de agbalẽ siwo nu Katolikohaa de se ɖo be womegaxlẽ o la dome ƒe alafa geɖe.
Gake le ƒe 1979 me la, sɔlemehaa gbugbɔ ŋku lé ɖe ale si Romatɔwo Ƒe Ŋutasẽʋɔnudrɔ̃ƒea kpɔ nyaa gbɔ ƒe 300 aɖewoe nye ema va yi la ŋu.
Mlɔeba le ƒe 1992 me la, Papa John Paul II (Jean-Paul II) lɔ̃ ɖe edzi be Katolikohaa bu fɔ Galileo madzemadzee.
Wodzi Galileo Galilei le ƒe 1564 me le Pisa si le Italy. Wonya Pisa-du sia ɖe eƒe xɔ kɔkɔ si bi ɖe akpa ɖeka ta.
Efia nu le Padua Yunivɛsiti eye emegbe wòva nɔ Florence hewɔ dɔ le afi ma.
Togbɔ be menye Galileo ye to didiƒekpɔmɔ̃ vɛ o hã la, etrɔ asi le eŋu ale be wòkpɔa nu nyuie wu si wɔe be wova kpɔ ale si woagazãe wòaɖe vi wu.
Esi wònye be Galileo ƒe susu le xexe gbahooa ŋu to vovo na ame bubuwo tɔ ta la, wosamae ɖe Ŋutasẽʋɔnudrɔ̃ƒe zi eve. Ŋutasẽʋɔnudrɔ̃ƒe nye Katolikohaa ƒe ʋɔnudrɔ̃ƒe si hea to na ame siwo trɔ ɖa le sɔlemehaa ƒe dzixɔsewo yome.
Ðe Ŋutasẽʋɔnudrɔ̃ƒea Wɔ Funyafunya Galileo Ŋutɔŋutɔa?
Blemaŋutinyaŋlɔla aɖewo gblɔ be Romatɔwo Ƒe Ŋutasẽʋɔnudrɔ̃ƒea wɔ funyafunya Galileo ŋutɔŋutɔ.
Ʋɔnudrɔ̃ƒea gblɔ be ehiã be "woabia gbe [Galileo] ŋkubiãtɔe " ale be woanya eƒe tamesusuwo ŋutɔŋutɔ.
Zi geɖe ne wozã nya sia le Ŋutasẽʋɔnudrɔ̃ƒea la, efiaa "funyafunyawɔwɔ " ame, si ate ŋu anye "ŋɔdzidonamenyawo gbɔgblɔ na ame atsɔ awɔ fui. "
Ame siwo nya nu tso ʋɔnudrɔ̃ƒe sia ŋu gblɔ be funyafunyawɔwɔ ame ƒe mɔnu vovovowo kple woƒe sesẽmee li.
Etea ŋu nyea funyafunyawɔnuwo tsɔtsɔ fia amea, amaɖeɖe amea, ebabla alo funyafunyawɔwɔe ŋutɔŋutɔ gɔ̃ hã.
Ale si tututu ‘wobia gbe’ Galileo "ŋkubiãtɔe " la kpɔtɔ le ɣaɣla.
Aristotle
ƑE 2,300 kple edzivɔe nye esia la, Aristotle do dzɔdzɔmeŋutinunya kple xexemenunya ɖe ŋgɔ le mɔ geɖe nu.
Aristotle ƒe dɔwo do dzidzɔ na amewo, eye woɖe wo gɔme hesrɔ̃ wo hena ƒe geɖe.
Blemaŋutinyawo ƒe nufialagã James MacLachlan ŋlɔ bena, "Ale si Aristotle bua dzɔdzɔmenuwoe la kpɔ ŋusẽ ɖe Europatɔwo dzi ƒe 2,000 kloe. "
Aristotle ƒe susu le nanewo ŋu kpɔ ŋusẽ ɖe Katolikotɔwo, Protestantɔwo kple Moslemtɔwo gɔ̃ hã ƒe nufiafiawo dzi.
Nu Siwo Ŋu Wòŋlɔ Nu Tsoe Keke Ta
Aristotle ŋlɔ nu tso aɖaŋunuwo, ɣletiviŋutinunya, nugbagbeŋutinunya, agbenɔnɔŋutisewo, gbegbɔgblɔ, senyawo, nuwo ŋu bubu nyuie, galékpeŋusẽ, dzɔdzɔmeŋusẽŋutinunya, nuwo ƒe zɔɖeɖe, dzidzɔkpɔkpɔ, hakpanyawo, dunyahehe, susuŋutinunya, nuƒoƒo ƒe ŋutete kpakple luʋɔ si wòsusu be ekuna la ŋu.
Ke hã, nu siwo wòŋlɔ tso nugbagbeŋutinunya kple nuwo ŋu bubu nyuie ŋu ye na eƒe ŋkɔ de du.
Blema Hela-gbalẽnyalawo nɔ te ɖe woƒe ŋkuléle ɖe nu ŋu, nu siwo dzi woka ɖo be wonye nyateƒe kple nuwo ŋu bubu nyuie ƒe ŋutete dzi tsɔ ɖea ale si nuwo le le xexea me la me.
Woxɔe se be ne yewonɔ te ɖe nu siwo yewo susu be wonye nyateƒe dzi hebu wo ŋu nyuie la, yewoate ŋu aƒo nya ta nyuiwo.
Nunya ma kpe ɖe wo ŋu woƒo nya ta nyuiwo le nanewo ŋu, wo dometɔ ɖekae nye be wokpɔe be sewo dzie xexea zɔna ɖo.
Ke hã, kuxiae nye be esi wònye nu siwo wokpɔna dzi koe wonɔ te ɖo tso nya me ta la, wo dometɔ aɖewo siwo nye nunyala gãwo, siwo dome Aristotle le da ƒu le nanewo me.
Le kpɔɖeŋu me, woxɔe se be ɣletinyigbawo kple ɣletiviwo ƒoa xlã anyigba la.
Agbalẽ aɖe gblɔ be, "Nuŋububu kple nu siwo teƒe amewo kpɔ ɖo kpe Helatɔwo ƒe susu si nye be anyigbaa le xexea titina la dzi. "
The Closing of the Western Mind.
Ne dzɔdzɔmeŋutinunyalawo dome koe nuŋububu totro sia tsi la, ne enyo.
Gake medzɔ alea o.
Katolikoha La Lɔ̃ Ðe Aristotle Ƒe Nufiafiawo Dzi
Wolɔ̃ ɖe Aristotle ƒe nufiafia aɖewo dzi be wonye nyateƒe le Titinaɣeyiɣiwo me le Europa "Kristotɔwo " dome.
Roma Katolikotɔwo ƒe mawunyaŋutinunyalawo, siwo dometɔ ɖekae nye Thomas Aquinas (ƒe 1224-1274 lɔƒo) zã nu siwo ŋu Aristotle ŋlɔ nu tsoe le eƒe nufiafiawo me.
Aleae wòdzɔe be Aristotle ƒe nuŋububu si nye be anyigbaa le xexea titina la va zu Katolikoha la ƒe nufiafia.
Protestantɔwo ƒe ŋgɔnɔlawo abe Calvin kple Luther hã lɔ ɖe nufiafia ma dzi eye wogblɔ be Biblia mee wòtso.
Kpɔ aɖaka si nye " Wose Biblia Me Nya Aɖewo Gɔme Bubui. "
Wolɔ̃ ɖe Aristotle ƒe nufiafia aɖewo dzi be wonye nyateƒe
Agbalẽŋlɔla si ŋkɔe nye Charles Freeman gblɔ be: "Eva sesẽ be woade vovototo [Aristotle ƒe nufiafiawo] kple Katolikotɔwo ƒe dzixɔsewo dome le nanewo me. "
Eya ta wogblɔna be Aquinas "nyrɔ " Aristotle wòzu Katolikotɔ.
Gake le nyateƒe me la, Freeman ŋlɔ bena, "Aquinas boŋue va zu Aristotle yomedzela. "
Eye míate ŋu agblɔ kpee be le mɔ aɖe nu la, sɔlemeha la hã dze eyome.
Esia wɔe be, esi Italytɔ ɣletiviŋununyala kple akɔntanyala Galileo te kpɔ be yeagblɔ be nu si yede dzesie nye be anyigba la ƒoa xlã ɣea la, wobia tso esi be woado ɖe ŋutasẽʋɔnudrɔ̃ƒea ŋkume eye wozi edzi be wòagblɔ be aʋatsoe yeka.
Ke hã woate ŋu agblɔ be esia na Aristotle kpɔe be nu geɖe li woagasrɔ̃ tso dzɔdzɔmeŋutinunya ŋu.
Ne ɖe sɔlemehawo hã kpɔe nenema la anye ne enyo hafi!
Aristotle di vevie be yeanya nu geɖe eye "wòde bubu kple asixɔxɔ gã xexe si ƒo xlãe la ŋu. " Aristotle A Very Short Introduction.
Exɔe se be ŋusẽ aɖe si li tegbee ye lé dzɔdzɔmenuwo ɖe te eye wònana woʋãna.
Wotsɔa nugbagbeŋutinunya kple nuwo ŋu bubu nyuie toto vɛ ŋuti kafukafua naa Aristotle.
Aristotle ye fia nu Makedonia ɖekakpui Aleksanda Gãtɔ si va zu fiagã emegbe.
Wose Biblia Me Nya Aɖewo Gɔme Bubui
Anyigba si le xexea titina ƒe tata
Blematɔ geɖe xɔe se be anyigbaa le xexea titina
Mawunyaŋununyala aɖewo siwo nɔ anyi ɣemaɣi lé Aristotle ƒe nufiafia be anyigbaa le xexea titina me ɖe asi kpaɖii, elabena wose Biblia me nya aɖewo abe Psalmo 104:5 gɔme bubui.
Kpukpui ma gblɔ be: "[Mawu ɖo] anyigba gɔme anyi ɖe eƒe anyinɔwo dzi; maʋã akpɔ o tso mavɔ me yi mavɔ me. "
Menye teƒe si anyigbaa le le xexea me ƒe nya gblɔmee Biblia ŋlɔla sia le o.
Ke boŋ ezã hakpanya tsɔ ƒo nu tso ale si Mawu ɖo tame be anyigbaa nanɔ anyi tegbee la ŋu. Nyagblɔla 1:4.
Eya ta ne Biblia le nu ƒom tso dzɔdzɔmeŋutinunya ŋu la, eƒe nyawo dena pɛpɛpɛ.
Le kpɔɖeŋu me, Hiob 26:7 si woŋlɔ anɔ ƒe 3,500 ye nye esia gblɔ be, Mawu "meku anyigba la ɖe naneke ŋu o. "
Eye Hiob 38:33 gblɔ be sewoe kplɔa dziƒonuwo.
Se Siwo Mawu De Le Blema Ku Ðe Dzadzɛnyenye Ŋu La De Ŋgɔ Sãsãsã Wu Nu Siwo Wonya Ɣemaɣi
Anɔ abe ƒe 3,500 aɖewoe nye esi va yi esi wòsusɔ vie Israel-viwo nage ɖe Ŋugbedodonyigbaa dzi la, Mawu gblɔ be yeakpɔ wo ta tso "dɔléle vɔ̃ɖi " siwo wonya le Egipte la si me.
(5 Mose 7:15) Mɔ ɖeka aɖe si dzi wòto wɔ esia ye nye be ena mɔfiamewo woamawo tsitotsito ku ɖe dzadzɛnyenye kple ale si woawɔ atsi dɔlélewo nu ale be woagakaka o ŋu.
Le kpɔɖeŋu me:
Tsilele kple nudodowo nyanya nɔ nu siwo wobia tso Israel-viwo si le Mawu ƒe sea me dome.
3 Mose 15:4-27.
Ku ɖe nugododede ŋu la, Mawu gblɔ be: "Afɔdzideƒe nanɔ asiwò le asaɖa la godo, eye afi ma nàdo go ayi.
Eye ati gbabɛ nanɔ asiwò le wò dɔwɔnuwo dome.
Ne èbe yeabɔbɔ le asaɖa la godo ade afɔdzi la, ekema nàtsɔe aɖe doe, eye emegbe nàxe ke ɖe wò afɔdzi la dzi. " 5 Mose 23:12, 13.
Woɖea ame siwo wokpɔ be wole dɔxɔleameŋu aɖe lém la ɖe aga hena ɣeyiɣi aɖe.
Hafi dɔnɔ siwo haya la natrɔ ava ame dome la, ele be woanya woƒe awuwo ahale tsi; ema ko hafi woate ŋu abu wo be wo ŋu ‘kɔ.’ 3 Mose 14:8, 9.
Woɖea ame sia ame si ka asi ame kuku alo lã kuku aɖe ŋu la ɖe aga.
3 Mose 5:2, 3; 4 Mose 19:16.
Se siwo nɔ Israel-viwo si ku ɖe lãmesẽnyawo kple dzadzɛnyenye ŋu la de ŋgɔ sãsãsã wu wo ŋɔlimetɔwo tɔ.
Dukɔ bubu me tɔwo menya nu boo aɖeke ku ɖe dzadzɛnyenye ŋu o.
Wokɔa gbeɖuɖɔ ɖe mɔwo dzi.
Eye tsi ƒoɖiwo, nuɖuɖu gbegblẽwo kple ɖinu bubuwo nana woƒe nutowo me ƒoa ɖi, eye esia wɔnɛ be ame geɖe dzea dɔ eye vidzĩ gbogbowo kuna.
Atikewɔla siwo nɔ anyi le blema la menya naneke tso dɔlékuiwo ŋu o.
Nu siwo Egiptetɔwo zãna be yewotsɔ le dɔ dam ƒe ɖewoe nye adoglo ƒe ʋu, aluge ƒe mĩ, afi kuku, aɖuɖɔ kple yevubolo dzefufu.
Wozãa amegbetɔwo kple lãwo hã ƒe mĩ zi geɖe le woƒe atikewɔnyawo me.
Ðinu siwo ge ɖe Nil-tɔsisia kple tɔʋu siwo woɖe tsɔ dea tsi agblewo me la nana dɔlékui vovovowo nɔa tsiawo me si wɔnɛ be Egiptetɔwo dzea dɔ.
Nenema kee ɖinu siwo ge ɖe nuɖuɖuwo me la wɔnɛ be ɖevi geɖe siwo nɔ Egipte la kuna le mĩtsinyenyedɔ kple emawo tɔgbi ta.
Gake lãmesẽnyawo de Israel-viwo ya dzi wu dukɔ bubu me tɔwo le esi wowɔ ɖe mɔfiame siwo le Mawu ƒe Sea me dzi ta.
Fukpekpe
Ame aɖewo susunɛ be Mawu gbɔe amegbetɔwo ƒe fukpekpewo tso alo be ne menye eya gbɔe wotso o hã la, metsɔa ɖeke le amewo ƒe fukpekpewo me o.
Gake nu siae Biblia fia?
Ŋuɖoɖoa awɔ nuku na wò.
Mawue nana míekpea fua?
"Nyateƒee, Mawu mewɔa nu vɔ̃ɖi o. "​ Hiob 34:12.
NYA SIWO AMEWO GBLƆNA
Ame aɖewo gblɔna be nu sia nu si dzɔna la nye Mawu ƒe lɔlɔ̃nu.
Woxɔe se ko be Mawue nana míekpea fu.
Le kpɔɖeŋu me, ne dzɔdzɔmefɔkuwo dzɔ la, wosusunɛ be Mawue le nu siawo zãm be yeatsɔ ahe to na nu vɔ̃ wɔlawo.
Biblia fia nu eme kɔ be menye Mawue nana míekpea fu o.
Le kpɔɖeŋu me, Biblia gblɔ be ne ame aɖe le tetekpɔ me tom la, anye vodada be wòagblɔ be, ‘Mawue le ye tem kpɔ.’
Elabena "womate ŋu atsɔ nu vɔ̃ɖiwo ate Mawu kpɔ o, eye eya ŋutɔ hã metea ame aɖeke kpɔ o. "
(Yakobo 1:13) Ne míagblɔe bubui la, menye Mawu gbɔe tetekpɔwo alo míaƒe fukpekpewo tsona kura o.
Ne eya gbɔe wòtsona la, ke evɔ̃ɖi ŋutɔ, gake "Mawu mewɔa nu vɔ̃ɖi o. "​ Hiob 34:12.
Ne menye Mawu gbɔe míaƒe fukpekpewo tsona o ɖe, ke afi kae wotsona?
Nublanuitɔe la, amegbetɔ nu vɔ̃ mewoe nana wo haviwo kpea fu.
(Nyagblɔla 8:9) Gakpe ɖe eŋu la, "nuɖiɖeame " ate ŋu ana vɔ̃ nadzɔ ɖe ame dzi le vo me.
(Nyagblɔla 9:11) Biblia fiaa nu be Satana Abosam, si nye "xexe sia dzi ɖula " koŋ gbɔe míaƒe fukpekpewo tsona elabena "xexe blibo la katã le vɔ̃ɖitɔ la ƒe ŋusẽ te. "
(Yohanes 12:31; 1 Yohanes 5:19) Satanae nana míekpea fu ke menye Mawu o.
Ðe Mawu tsɔa ɖe le míaƒe fukpekpewo mea?
"Ekpe fu kpli wo le woƒe fukpekpewo me. "​ Yesaya 63:9, Eʋegbe Biblia, ƒe 2010 tɔ.
Ame aɖewo susui be Mawu metsɔ ɖeke le míaƒe fukpekpewo me o.
Le kpɔɖeŋu me, agbalẽŋlɔla aɖe ƒo nu tso nu si eya ŋutɔ yɔ be Mawu ƒe "amenumavemave kple nublanuimakpɔmakpɔ le míaƒe fukpekpewo me " ŋu.
Agbalẽŋlɔla sia gblɔ be ne Mawu li nyateƒe la, ke "mekpɔa nublanui alo tsɔa ɖeke le eme " na amegbetɔwo o.
Biblia megblɔ kura be Mawu nye nublanuimakpɔla kple ame si metsɔa ɖeke le eme na mí o, ke boŋ efia nu be etena ɖe edzi vevie ne míele fu kpem eye be ava ɖe fukpekpewo katã ɖa kpuie.
Bu nyateƒenya fakɔname etɔ̃ siwo le Biblia me la ŋu kpɔ.
Mawu nya fu siwo kpem míele.
Tso amegbetɔwo ƒe fukpekpewo ƒe gɔmedzedze ke la, Yehowa, ame si ƒe "aɖabawo " kpɔa nu sia nu la ƒe ŋku le aɖatsiwo katã ŋu.
(Psalmo 11:4; 56:9) Le kpɔɖeŋu me, esi wonɔ Mawu subɔla siwo nɔ anyi le blema tem ɖe anyi la, egblɔ be: "Mekpɔ ale si wole nye dukɔ tem ɖe anyi. "
Gake ɖeko wònɔ woƒe teteɖeanyiwo teƒe kpɔm dzro koa?
Kpao, elabena egblɔ be: "Menya woƒe fukpekpewo. " (2 Mose 3:7) Enyanya be Mawu nya míaƒe fukpekpewo katã kple tetekpɔ siwo me tom míele siwo ŋu ame aɖeke menya nu tsoe o la ɖeɖe dzaa faa akɔ na ame geɖewo.​ Psalmo 31:8; Lododowo 14:10.
Etena ɖe Mawu dzi ne míele fu kpem.
Menye ɖeko Mawu nya amegbetɔwo ƒe fukpekpewo o, ke etena ɖe edzi vevie hã.
Le kpɔɖeŋu me, ete ɖe Mawu dzi vevie esime esubɔla siwo nɔ anyi le blema la nɔ fu kpem.
Biblia gblɔ be: "Ekpe fu kpli wo le woƒe fukpekpewo me. "
(Yesaya 63:9, Eʋegbe Biblia, ƒe 2010 tɔ) Togbɔ be Mawu kɔ boo wu amegbetɔwo hã la, esea veve ɖe ame siwo le fu kpem la nu abe ɖe woƒe vevesesewo le dzi dzi nɛ ene.
Le nyateƒe me la, "Yehowa ƒe dɔmetɔtrɔ sɔ gbɔ ŋutɔ, eye wòkpɔa nublanui na ame. "
(Yakobo 5:11) Gawu la, Yehowa kpena ɖe mía ŋu míenɔa te ɖe míaƒe fukpekpewo nu.​ Filipitɔwo 4:12, 13.
Mawu aɖe amegbetɔwo ƒe fukpekpewo katã ɖa.
Biblia gblɔ be Mawu aɖe fu si kpem ame sia ame le la ɖa le anyigba dzi.
Yehowa ato eƒe Dziƒofiaɖuƒea dzi atrɔ nɔnɔme siwo me tom amegbetɔwo le la wòanyo wu sãsãsã.
Biblia gblɔ tso ɣeyiɣi ma ŋu be Mawu "atutu aɖatsi sia aɖatsi ɖa le woƒe ŋkume, eye ku maganɔ anyi o, eye konyifafa kple ɣlidodo kple vevesese hã maganɔ anyi o.
Nu siwo nɔ anyi tsã la nu va yi. "
(Nyaɖeɖefia 21:4) Ke ame siwo ku xoxo ya ɖe?
Mawu afɔ wo ɖe tsitre woava nɔ anyigba si dzi fukpekpe maganɔ o la dzi.
(Yohanes 5:28, 29) Ðe fu siwo kpem míele egbea agava susu me na mía?
Ao, elabena Yehowa do ŋugbe be: "Womagaɖo ŋku tsãtɔwo dzi, alo woava ame ƒe ta me o. "​ Yesaya 65:17.
Fukpekpe Tohehee Wònye Tso Mawu Gbɔa?
LUZIA TƆNA ÐE EƑE MIAFƆ DZI.
Esi wònye ɖevi la, elé ɖeviwo ƒe tutudɔ, si nye dɔxɔleameŋu vɔ̃ɖi aɖe si gblẽa nu le ame ƒe lãmekawo ŋu.
Esi Luzia xɔ ƒe 16 la, nyɔnu aɖe si wòwɔa dɔ na la gblɔ nɛ be, "Mawue tsɔ tutudɔ sia le to hem na wò elabe èdze aglã ɖe nɔwò ŋu eye mèɖoa toe o. "
Ƒe gbogbo aɖewo va yi gake Luzia gaɖoa ŋku ale si wòse le eɖokui me la dzi kokoko.
ESI DAMARIS VA NYA BE AHƆHƆ̃MEKANSA LE YE ŊU LA, tɔa biae be: "Agɔ kae nèdze si na be nu sia dzɔ ɖe dziwò?
Ànya wɔ nu gbegblẽ aɖe.
Eya tae Mawu le to hem na wò. "
Tɔa ƒe nya mawo te ɖe Damaris dzi vevie.
Amewo xɔe se tso blema ke be Mawu tsɔa dɔlélewo hea to na amewo.
Agbalẽ aɖe (Manners and Customs of Bible Lands) gblɔ be ame geɖe siwo nɔ anyi le Kristo ŋɔli xɔe se be "ɖewohĩ nu vɔ̃ aɖe si ame alo eƒe ƒometɔ aɖe wɔ gbɔe eƒe dɔléle tso eye wònye tohehe. "
Ƒe alafa gbogbo aɖewo le Kristo ƒe dzodzo le anyigba dzi megbe la, Agbalẽ aɖe (Medieval Medicine and the Plague) gblɔ be: "Ame aɖewo bui be Mawu tsɔ dɔlélewo nɔ to hem na yewo ɖe yewoƒe nu vɔ̃wo ta. "
Eya ta esi dɔvɔ̃ aɖe na ame gbogbo aɖewo ku le ƒe alafa 14 lia me le Europa la, ɖe míagblɔ be Mawue nɔ ʋɔnu drɔ̃m ame vɔ̃ɖiwoa?
Alo ɖe wòanye be dɔlékuiwo gbɔe wòtso abe ale si ɖɔktawo ƒe numekukuwo ɖee fia enea?
Ame aɖewo abia be, ɖe Mawu toa dɔlélewo dzi nana amewo kpea fu ɖe woƒe nu vɔ̃wo ta?
BU NYA SIAWO ŊU KPƆ: Ne Mawue tsɔ dɔléle kple fukpekpe le to hem na amewo la, ke nu ka tae Yesu da dɔ na ame siwo nɔ dɔ lém?
Ðe ema mafia be mebu Mawu ƒe ʋɔnu dzɔdzɔe dɔdrɔ̃ kple eƒe dzɔdzɔenyenye ɖe ɖeke me oa?
(Mateo 4:23, 24) Yesu mawɔ nu atsi tsitre ɖe Mawu ŋu gbeɖe o.
Egblɔ be: "Mewɔa nu siwo dzea eŋu ɣesiaɣi " eye "mele nu si tututu Fofo la de se nam be mawɔ la wɔm. "
Yohanes 8:29; 14:31.
Biblia gblɔe eme kɔ be: Yehowa Mawu "mewɔa nu madzɔmadzɔ gbeɖe o. " (5 Mose 32:4) Le kpɔɖeŋu me, menye Mawue nana yameʋuwo dzea afɔku si nana ame alafa gbogbo siwo medze agɔ aɖeke o la kuna le esi wòdi be yeahe to na ame aɖe si le yameʋua me la ta o!
Abraham si nye mawusubɔla wɔnuteƒe gblɔ ku ɖe Mawu ƒe dzɔdzɔenyenye ŋu be: Mawu ‘matsrɔ̃ ame dzɔdzɔewo kpe ɖe ame vɔ̃ɖiwo ŋu o.’
Egblɔ be ‘mawɔ nu ma’ o.
(1 Mose 18:23, 25) Biblia gblɔ hã be "Mawu mewɔa nu vɔ̃ɖi o; " mewɔa "nu gbegblẽ gbeɖe o! " Hiob 34:10-12.
NU SI BIBLIA FIA MÍ TSO FUKPEKPE ŊU
Ne míele fu kpem la, mefia be Mawue le to hem na mí ɖe nu vɔ̃ aɖe ta o.
Yesu ŋutɔ na nya sia me kɔ esi eya kple eƒe nusrɔ̃lawo kpɔ ŋutsu aɖe si wodzi ŋkuagbãtɔ.
"Eƒe nusrɔ̃lawo biae be: ‘Rabi, ame kae wɔ nu vɔ̃ be wodzi ame sia ŋkuagbãtɔe, eya ŋutɔe loo alo edzilawo yea?’
Yesu ɖo eŋu be: ‘Menye ame sia alo edzilawoe wɔ nu vɔ̃ o, ke boŋ be woaɖe Mawu ƒe dɔwɔwɔwo afia to edzi tae.’ " Yohanes 9:1-3.
Esi susu totro sia bɔ ɣemaɣi ta la, ewɔ nuku na Yesu ƒe nusrɔ̃lawo be wògblɔ be menye ŋutsua alo edzilawoe wɔ nu vɔ̃ si he nɔnɔme wɔnublanui ma va edzi o.
Menye ɖeko Yesu da dɔ na ŋkuagbãtɔa o, ke eto esia dzi ɖee fia be menye Mawue tsɔa nɔnɔme mawo hea to na amewo ɖe woƒe nu vɔ̃wo ta o.
(Yohanes 9:6, 7) Egbea ne ame siwo dze dɔ vevie va nya be menye Mawue na yewole fu kpem o la, esia ana woƒe dzi nadze eme.
Ne Mawue tsɔ dɔléle le to hem na amewo ɖe woƒe nu vɔ̃wo taa, ke nu ka tae Yesu da dɔ na wo?
Biblia ka ɖe edzi na mí be
"Womate ŋu atsɔ nu vɔ̃ɖiwo ate Mawu akpɔ o, eye eya ŋutɔ hã metea ame aɖeke kpɔna o. "
(YAKOBO 1:13) Nyateƒee, ‘nu vɔ̃ɖi’ siwo nye dɔléle, vevesese kple ku, siwo ɖe kpe na amegbetɔwo ƒe alafa gbogbowo la, nu ava yi.
Yesu Kristo ‘da gbe le ame siwo katã ƒe lãme gblẽ la ŋu.’
(MATEO 8:16) Esi Mawu ƒe Vi la da dɔ na ame siwo katã va egbɔ la, eɖe nu si Mawu Fiaɖuƒea awɔ le xexea me katã la fia.
"[Mawu] atutu aɖatsi sia aɖatsi ɖa le woƒe ŋkume, eye ku maganɔ anyi akpɔ o, konyifafa kple ɣlidodo kpakple vevesese hã maganɔ anyi o.
Nu siwo nɔ anyi tsã la nu va yi. " NYAÐEÐEFIA 21:3-5.
KE AME KAE NANA MÍEKPEA FU?
Nu ka tae amegbetɔwo sea veve helĩhelĩ eye wokpea fu?
Amewo biaa nya sia tso gbe aɖe gbe ke.
Ne menye Mawue nana míekpea fu o la, ke ame ka gbɔe wòtso?
Woaɖo biabia siawo ŋu le nyati si kplɔ esia ɖo me.
Aleke Mawɔ Anɔ Te Ðe Nya Vɔ̃wo Nu?
Nya vɔ̃wo dzɔna ɖe ame sia ame dzi.
Biblia gblɔ be: "Dziɖuɖu le duɖimekeke me mele afɔ ɖeablɛ me ɣesiaɣi o, . . . elabena azãgbe kple nuɖiɖeame li na wo katã. "
(Nyagblɔla 9:11) Esia nye nyateƒe le sɔhɛ aɖewo siwo dzi nya vɔ̃wo dzɔ ɖo hã gome.
Aleke wowɔ te ŋu nɔ te ɖe nya vɔ̃wo nu?
Se wo dometɔ eve aɖewo ƒe ŋutinyawo ɖa.
REBEKAH
CORDELL
Rebekah
Dzinyelawo gbe wo nɔewo esime mexɔ ƒe 14.
Nyemexɔe se be dzinyelawo le wo nɔewo gbem ŋutɔŋutɔ o, ewɔ nam abe ɖeko tɔnye di be yeaɖe ye ɖokui ɖe aga vie ene.
Elɔ̃ nɔnye ŋutɔ, ke nu ka tae wòdzo le egbɔ ɖo?
Nu ka tae wòadzo le gbɔnye ɖo?
Esesẽna nam be maɖo dze tso nu si nɔ dzɔdzɔm la ŋu na ame aɖe.
Medi be maɖe nya mawo katã ɖa le susu me.
Dzi kuam vevie, gake nye ŋutɔ nyemenyana ɣeaɖewoɣi hã o.
Metsia dzimaɖi vevie, eye alɔ̃ menya dɔna nam o.
Esi mexɔ ƒe 19 la, kansa wu nɔnye.
Tsi metoa nye kplii dome o.
Enye nyateƒe be ete ɖe dzinye vevie esi dzinyelawo gbe wo nɔewo, gake nɔnye ƒe ku ya gbã dzi nam ale gbegbe.
Mekpɔ fa nam o.
Alɔ̃ meganya dɔna nam kura o, eye megatsia dzimaɖi kokoko.
Gake mekpɔe be nu geɖewo li mate ŋu awɔ tso nɔnɔmea ŋu.
Le kpɔɖeŋu me, Lododowo 18:1 xlɔ̃ nu mí tso ame ɖokui ɖeɖe ɖe aga ŋu, eye mewɔ ɖe aɖaŋuɖoɖo ma dzi.
Eye esi wònye Yehowa Ðasefoe menye ta la, medzea agbagba xlẽa míaƒe Biblia-srɔ̃gbalẽ dedziƒonameawo.
Agbalẽ siawo dometɔ aɖe si kpe ɖe ŋunye esime dzinyelawo nɔ wo nɔewo gbem lae nye Nya Siwo Sɔhɛwo Biana Ƒe Ŋuɖoɖo Vavãwo, ele yevugbe me.
Meɖo ŋku edzi be mexlẽ Babla 2 lia ƒe nyati si nye: "Ðe Mate Ŋu Akpɔ Dzidzɔ Le Dzila Ðeka Ƒe Dzikpɔkpɔ Tea? "
Biblia me nya vevi siwo kpena ɖe ŋunye menɔa te ɖe nye dzimaɖitsitsia nu la dometɔ ɖekae nye esi dze le Mateo 6:​25-34.
Le kpukpui 27 lia me la, Yesu bia be: "Mia dometɔ kae li, si ne ele dzimaɖi tsim la, wòate ŋu atsɔ abɔklugui ɖeka akpe ɖe eƒe agbenɔƒe ŋu? "
Nya vɔ̃wo dzɔna ɖe mí katã dzi, gake mesrɔ̃e le nɔnye ƒe kpɔɖeŋua me be ale si míenɔa te ɖe wo nui la le vevie.
Eto nu geɖe me. Atsuƒe gblẽ nɛ, eye wòdze dɔ aɖe si womate ŋu ada o. Gake le wo katã me la, dzi meɖe le eƒo o, eye xɔse sẽŋu gakpɔtɔ nɔ esi va se ɖe eƒe kugbe.
Nyemaŋlɔ nu siwo wòfiam tso Yehowa ŋu la be gbeɖe o.
Bu nya sia ŋu: Aleke Biblia kple Biblia-srɔ̃gbalẽwo xexlẽ ate ŋu akpe ɖe ŋuwò nànɔ te ɖe nya vɔ̃wo nu?​ ⁠Psalmo 94:19.
Cordell
Esi mexɔ ƒe 17 la, mekpɔ tɔnye ƒe ku teƒe.
Tɔnye ƒe kue nye nya vɔ̃ gãtɔ kekeake si dzɔ ɖe dzinye kpɔ.
Nye dzi gbã gudugudu.
Ewɔna nam be meku ŋutɔŋutɔ o, menye tɔnyee nye ema wotsyɔ avɔa na o.
Megblɔna na ɖokuinye be, ‘Ele fɔfɔ ge etsɔ.’
Gbɔgblɔ bu ɖem.
Yehowa Ðasefowoe nye kple dzinyelawo míenye, eye míaƒe hametɔwo kpe ɖe mía ŋu ale gbegbe esi tɔnye ku.
Wona nuɖuɖu mí, wova nɔa mía gbɔ, eye womegblẽa mí ɖi o, eye wowɔ esia ɣeyiɣi didi aɖe.
Woƒe kpekpeɖeŋu siawo katã gaɖo kpe edzi nam be Kristotɔ vavãwoe Yehowa Ðasefowo nye.​ ⁠Yohanes 13:35.
Mawunyakpukpui aɖe si de dzi ƒo nam ŋutɔ lae nye 2 Korintotɔwo 4:17, 18.
Egblɔ be: "Togbɔ be ɣeyiɣi vi aɖe ƒe xaxa si nu mesẽ o koe wònye hã la, ehea ŋutikɔkɔe gã mavɔ si ƒoa nu sia nu ta sãsãsã la vanɛ na mí; esi míenana míaƒe ŋkuwo nɔa nu siwo wokpɔna la ŋu o, ke boŋ nu siwo womekpɔna o la ŋu.
Elabena nu siwo wokpɔna la nɔa anyi ɣeyiɣi vi aɖe ko, ke nu siwo womekpɔna o ya nɔa anyi tegbee. "
Mawunyakpukpuia ƒe akpa mamlɛtɔa wɔa dɔ ɖe dzinye ŋutɔ.
Ɣeyiɣi vi aɖe ƒe nu koe tɔnye ƒe fukpekpea nye, gake nu siwo ƒe ŋugbe Mawu do be yeawɔ na mí le etsɔme ya anɔ anyi tegbee.
Tɔnye ƒe kua na megbugbɔ ŋku lé ɖe nye agbenɔnɔ ŋu hetrɔ asi le nye agbemetaɖodzinuwo hã ŋu.
Bu nya sia ŋu: Aleke nya vɔ̃ dzɔɖeamedzi ate ŋu ana be ame nagbugbɔ ŋku alé ɖe eƒe agbemetaɖodzinuwo ŋu?​ ⁠1 Yohanes 2:17.
Ðe Mawu Tsɔ Ðe Le Míaƒe Fukpekpewo Mea?
Na míakpɔ ale si Yehowa Ðasefowo ɖoa dze kple amewoe la ƒe kpɔɖeŋu aɖe ɖa.
Tsɔe be Ðasefo si ŋkɔe nye Fafa va nyɔnu aɖe si ŋkɔe nye Dzigbɔɖi gbɔ le eƒe me.
NU KA TAE MAWU ÐE MƆ NU SIA DZƆ?
Fafa: Mele trakt sia mam na ame sia ame le nutoa me.
Eƒe tanyae nye Àdi Be Yeanya Nyateƒe Laa?
Tɔwòe nye esi.
Dzigbɔɖi: Mawunyagbalẽ yea?
Fafa: Ɛ̃.
Kpɔ nyabiase ade siwo woŋlɔ ɖe edzi ɖa.
Nyabiase siawo dometɔ kae nàdi be
Dzigbɔɖi: Wò ya tɔ, ema nyo.
Wò ɣeyiɣi ko nàgblẽ dzodzro.
Fafa: Meɖe kuku, nu ka tae nègblɔ nenema?
Dzigbɔɖi: Nyaa koe nye be, nyemeka ɖe edzi be Mawu li o.
Fafa: Edzɔ dzi nam be ègblɔ wò dzimenya siawo nam.
Meɖe kuku mabia lo, tso ɖevime kee mexɔ Mawu dzi se oa?
Dzigbɔɖi: Ao, menɔ sɔleme dem tso ɖevime.
Gake ɣeyiɣi didi aɖee nye esia nyemegadena o.
Fafa: Eme kɔ.
Oo, meŋlɔ be nyemeɖe ɖokuinye hã fia wò o.
Ŋkɔnyee nye Fafa.
Dzigbɔɖi: Nye hã ŋkɔnyee nye Dzigbɔɖi.
Fafa: Davi Dzigbɔɖi, edzɔ dzi nam be míedo go egbea.
Dzigbɔɖi: Ke wòezɔ.
Fafa: Menye nye taɖodzinue nye be mazi nye dzixɔsewo ɖe dziwò o.
Meɖe kuku mabia lo, nane gbɔe wòtso be mègaka ɖe Mawu ƒe anyinɔnɔ dzi oa?
Dzigbɔɖi: Ɛ̃.
Ƒe 17 ye nye esia esi danye kpɔ ʋufɔku vevie.
Fafa: Oo, baba na wò.
Ete ŋu tsi agbe fia?
Dzigbɔɖi: Ɛ̃, gake eƒe atawo tu eye wòtsi teƒe ɖeka tso ɣemaɣi.
Fafa: Ewɔ nublanui ŋutɔ!
Nudzɔdzɔ sia agbã dzi na wò vavã.
Dzigbɔɖi: Nyateƒee.
Esia na mebiaa ɖokuinye be ne ɖe Mawu li vavã la, nu ka tae wòɖe mɔ nu sia dzɔ?
Nu ka tae wòaɖe mɔ míanɔ fu kpem alea?
NU GBEGBLẼE WÒNYE BE NÀBIA BE NU KA TAE HÃ?
Fafa: Ale si nèle sesẽm le ɖokuiwò me la le eteƒe.
Ne míele fu kpem la, naneke megblẽ le eŋu ne míebia be nu ka tae míele fu kpem hã o.
Le nyateƒe me la, ŋutsu kple nyɔnu mawusubɔla wɔnuteƒe aɖewo hã bia nya siawo tɔgbi kpɔ!
Dzigbɔɖi: Nyateƒea?
Àdi be matsɔ nya siwo wo dometɔ ɖeka gblɔ la fia wòa?
Dzigbɔɖi: Faa.
Fafa: Se nya si nyagblɔɖila Xabakuk bia Mawu, si woŋlɔ ɖe Xabakuk ta 1, kpukpui 2 kple 3 ɖa: "Yehowa, ɣekaɣi manɔ yɔwòm sesĩe, eye nàgbe esese ase ɖo?
Mado ɣli na wò le ŋutasesẽ ta, ke màxɔ na ame o?
Nu ka ŋuti nèna mele nu vlo wɔwɔ teƒe kpɔm? "
Ðe nyabiase siawo mesɔ kple tɔwòa oa?
Dzigbɔɖi: Ɛ̃, esɔ kplii.
Fafa: Mawu medo dziku ɖe Xabakuk ŋu, alo gblɔ nɛ be esi xɔse mele esi o tae wòbia nya mawo ɖo o.
Dzigbɔɖi: Ɛɛ̃!
MEDZƆA DZI NA YEHOWA BE WÒAKPƆ AMEWO WOANƆ FU KPEM O
Fafa: Biblia gblɔ be Mawu nya míaƒe fukpekpewo nyuie eye wòtsɔ ɖe le eme na mí.
Dzigbɔɖi: Èka ɖe edzia?
Fafa: Na matsɔ eƒe kpeɖodzi ɖeka fia wò le 2 Mose 3:7.
Àdi be yeaxlẽa?
Dzigbɔɖi: Makpɔe ɖa.
Exlẽ be: "Eye Yehowa gagblɔ be: "Mekpɔ nye dukɔ si le Egipte la ƒe fukpekpe la keŋ, eye mese ɣli si dom wole le ame siwo zia wo dzi be woawɔ dɔ la ta; menya fu siwo kpem wole la nyuie. "
(NW) Fafa: Akpe na wò.
Le mawunyakpukpui sia ƒe nya nu la, ɖe Mawu nya fu si kpem eƒe dukɔ Israel lea?
Dzigbɔɖi: Ɛ̃, edze nenema.
Fafa: Azɔ hã, menye ɖeko wònya fu si kpem wole la ko evɔ o.
Gakpɔ mawunyakpukpuia ƒe nuwuƒea ɖa.
Mawu gblɔ be: "Menya fu siwo kpem miele la nyuie. "
Ðe nya mawo fia be Mawu mesea veve ɖe ame nu o eye metsɔa ɖeke le eme na ame oa?
Dzigbɔɖi: Ao.
Fafa: Ate ŋu adzɔ be ame aɖe nanya nu tso ame bubu ƒe fukpekpewo ŋu gake matsɔ ɖeke le eme alo awɔ naneke tso eŋu o.
Dzigbɔɖi: Nyateƒee nèto.
Fafa: Esi nya mawo le susu me na wòa, na míagaxlẽ nu tso ɣebubuɣi si Mawu ƒe dukɔa nɔ fu kpem ŋu.
Ele Yesaya 63:9.
Mawunyakpukpuia ƒe akpa gbãtɔ gblɔ be: "Le woƒe xaxawo katã me la, eya hã xaxa. "
(NW) Ðe fu si kpem Mawu ƒe dukɔa le la te ɖe edzia?
Dzigbɔɖi: Ɛ̃, mekpɔe nenema.
Fafa: Davi, nyateƒeae nye be: Mawu tsɔ ɖe le eme na mí vevie eye etena ɖe edzi ne míele fu kpem.
Ne míele veve sem la, eya hã sea veve.
NU KA TAE MAWU GBƆ DZI ÐI ETEƑE DIDI ALEA?
Fafa: Medi be magaxlẽ mawunyakpukpui ɖeka na wò hafi madzo.
Dzigbɔɖi: Enyo.
Fafa: Eku ɖe nya si Biblia gblɔ tso Mawu ƒe ŋusẽ ŋu la ŋu.
Yeremiya 10:12 ye le susu me nam.
Àxlẽe kpɔa?
Dzigbɔɖi: Ɛ̃, maxlẽe.
Exlẽ be: "Eyae nye ame si tsɔ eƒe ŋusẽ wɔ anyigba, etsɔ eƒe nunya ɖo xexea me te, eye wòtsɔ eƒe sidzedze keke dziƒo me. "
Fafa: Akpe na wò.
Na míade ŋugble tso mawunyakpukpui sia ŋu vie.
Mèkpɔe be Mawu zã ŋusẽ geɖe le xexe gbahoo sia kple eme nu gbogboawo wɔwɔ me oa?
Dzigbɔɖi: Mekpɔe nenema.
Fafa: Ne ŋusẽ le Mawu si wòwɔ nu siawo katã ɖe, ɖe masɔ be míakpɔ mɔ be ŋusẽ le esi be wòaɖe míaƒe fukpekpewo ɖa oa?
Fafa: Gade ŋugble tso dawò ƒe nyaa ŋu kpɔ.
Nu ka tae fu si kpem wòle la tena ɖe dziwò?
Dzigbɔɖi: Elabe melɔ̃e.
Danyee wònye.
Fafa: Ne ɖe ŋusẽ le asiwò be nàna dawòa ƒe lãme nasẽ ɖe, màwɔe oa?
Dzigbɔɖi: Ne mewɔe xoxoxo.
Fafa: Ke bu nya sia ŋu kpɔ.
Biblia gblɔ be Mawu nya míaƒe fukpekpewo, esea veve ɖe mía nu, eye ŋusẽ geɖe le esi.
Wò ya bu ɣeyiɣi didi si Mawu tsɔ nɔ míaƒe fukpekpewo teƒe kpɔm gake ɖeko wòhiã be wòaɖu eɖokui dzi ahalala ŋu kpɔ!
Dzigbɔɖi: Nyemebu eŋu alea kpɔ o.
Fafa: Ðe wòanye be susu nyui aɖe li si tae Mawu meɖe míaƒe fukpekpewo ɖa haɖe oa?
Dzigbɔɖi: Hũu, anɔ eme nenema.
Fafa: Ewɔ abe ame aɖe le ka ƒom na wò, mese wò telefon ƒe ɖiɖi, míase dzeɖoɖoa ɖe afi sia ɣebubuɣi matrɔ ava míayi edzi.
Dzigbɔɖi: Akpe na wò.
Manɔ mɔ kpɔm na wò.
Ðe Biblia ƒe nufiafia aɖewo gɔmesese sesẽna na wòa?
Ðe Yehowa Ðasefowo ƒe dzixɔse alo woƒe subɔsubɔnuwɔna aɖe li si gɔme nàdi be yeasea?
Ne wò ŋuɖoɖoa nye ɛ̃ la, ekema míade dzi ƒo na wò be nàte ɖe wo dometɔ ɖeka ŋu faa.
Adzɔ dzi na wo be yewoadzro eme kpli wò.
Nu Ka Tae Mawu Ðe Mɔ Vɔ̃ɖinyenye Kple Fukpekpe Li Ðo?
Aleke vɔ̃ɖinyenye dze egɔmee?
Adam le ati si ŋuti wode se ɖo la kpɔm; 2.
Amegbetɔwo ƒe dziɖula vovovowo; 3.
Aʋawɔwɔ
Ɣeyiɣi didi si Mawu ɖe mɔ na amegbetɔwo woɖu dzi la na wòdze ƒãa be womate ŋu akpɔ ameƒomea ƒe kuxiwo gbɔ o
Esime Satana da alakpa gbãtɔe vɔ̃ɖinyenye dze egɔme le anyigba dzi.
Mawudɔla debliboe Satana nye le gɔmedzedzea me, gake "meli ke ɖe nyateƒe la me o. "
(Yohanes 8:44) Edi be woatsɔ tadedeagu si Mawu ɖeɖe ko dze na la na ye.
Satana ble nyɔnu gbãtɔ Xawa nu wòɖo toe le esi teƒe be wòaɖo to Mawu.
Adam wɔ ɖeka kple Xawa wogbe toɖoɖo Mawu.
Adam ƒe nuwɔna sia he fukpekpe kple ku vae.​ Xlẽ 1 Mose 3:1-6, 19.
Esi Satana doe ɖe Xawa gbɔ be wòagbe toɖoɖo Mawu la, tsitretsitsi ɖe Mawu ƒe dziɖulanyenye alo eƒe ɖoƒe abe Dziƒoʋĩtɔ la ene ŋu gɔmee ma wòdze.
Ameƒomea me tɔ akpa gãtɔ wɔ ɖeka kple Satana, eye wogbe be Mawu naganye yewoƒe Dziɖula o.
Ale wɔ Satana va zu "xexea dzi ɖula. "​ Xlẽ Yohanes 14:30; 1 Yohanes 5:19.
Ðe kpɔtsɔtsɔ nɔ Mawu ƒe nuwɔwɔwo ŋua?
Nu siwo katã Mawu wɔ la de blibo.
Ŋutete nɔ amegbetɔ kple mawudɔla siwo Mawu wɔ la ŋu be woawɔ eƒe nudidiwo dzi bliboe.
(5 Mose 32:4, 5) Mawu na ablɔɖe mí be míatiae nenye be míawɔ nyui alo vɔ̃.
Ablɔɖe sia naa mɔnukpɔkpɔ mí be míaɖee afia be míelɔ̃ Mawu.​ Xlẽ Yakobo 1:13-15; 1 Yohanes 5:3.
Nu ka tae Mawu ɖe mɔ fukpekpe li va se ɖe fifia?
Yehowa ɖe mɔ ɖe aglãdzedze ɖe eƒe dziɖulanyenye ŋu hena ɣeyiɣi aɖe.
Be wòaɖee afia be dziɖuɖu si me Mawu ƒe asi mele o la maɖe vi na amewo o.
(Nyagblɔla 7:29; 8:9) Nu siwo dzɔ le amegbetɔwo ƒe ŋutinya me ƒe 6,000 aɖewoe nye esi la ɖo kpe nya sia ƒe nyateƒenyenye dzi.
Amegbetɔwo ƒe dziɖuɖuwo mete ŋu ɖe aʋawɔwɔ, nu vlo wɔwɔ, nu madzɔmadzɔ wɔwɔ, kple dɔléle ɖa o.​ Xlẽ Yeremiya 10:23; Romatɔwo 9:17.
Mawu ƒe dziɖuɖu hea viɖe geɖe vanae na ame siwo le eƒe akpa dzi, ke mele nenema le amegbetɔwo ƒe dziɖuɖuwo ya gome o.
(Yesaya 48:17, 18) Eteƒe madidi o, Yehowa aɖe amegbetɔwo ƒe dziɖuɖuwo katã ɖa.
Ame siwo abɔbɔ wo ɖokui ɖe Mawu ƒe dziɖuɖu te la koe anɔ anyigba dzi. Yesaya 11:9.​ Xlẽ Daniel 2:44.
Kpɔ video si nye Nu Ka Tae Mawu Ðe Mɔ Fukpekpe Li?
Mɔnukpɔkpɔ kae su mía si le Mawu ƒe dzigbɔɖi ta?
Satana gblɔ be amegbetɔ aɖeke maɖo to Yehowa nuteƒewɔwɔtɔe o.
Àdi be yeaɖee afia be alakpae eƒe nya ma nyea?
Àte ŋui!
Mawu ƒe dzigbɔɖia na mɔnukpɔkpɔ mí be míaɖee afia nenye be míedi Mawu ƒe dziɖuɖu loo alo amegbetɔwo tɔ.
Ale si míenɔa agbee ye aɖe ame si dzi míele la afia.​ Xlẽ Hiob 1:8-12; Lododowo 27:11.
Aleke míatiae be Mawu nanye míaƒe Dziɖula?
Amewo le Biblia srɔ̃m
(1 Petro 4:3, 4) Gake ehiã be míawɔ nyametsotso.
Ðe míade ha kple ame siwo lɔ̃ Mawua?
Ðe míaɖo to eƒe se siwo me nunya kple lɔlɔ̃ le la?
Mawu ƒe lɔlɔ̃ na ameƒomea na kakaɖedzi mí be vɔ̃ɖinyenye kple fukpekpe nu ayi.
Ame siwo ɖenɛ fiana be yewoxɔ nya sia dzi se la anɔ agbe tegbee le anyigba dzi.​ Xlẽ Yohanes 3:16.
Nu Ka Tae Mawu Ðe Mɔ Nazitɔwo Tsrɔ̃ Yudatɔwo?
Susu totro siwo nɔa amewo si ɖe Mawu Kple Yudatɔwo ƒe tsɔtsrɔ̃ sia ŋu
Alakpanya: Mesɔ be ame nadi be yeanya nu si tae Mawu ɖe mɔ Nazitɔwo tsrɔ̃ Yudatɔwo o.
Le kpɔɖeŋu me, nyagblɔɖila Xabakuk bia Mawu be: "Nu ka ŋuti nèna mele nu vlo wɔwɔ teƒe kpɔm, eye nèle hiãkame kpɔm kple ŋku, gbegblẽ kple ŋutasesẽ le ŋkunye me, avuwɔwɔ li, eye dzre dzɔ? "
(Xabakuk 1:3) Mawu meka mo na Xabakuk o, ɖe wòna wòŋlɔ eƒe nyabiase ma ɖe Biblia me boŋ be mí katã míava xlẽ.
Alakpanya: Mawu metsɔa ɖeke le amegbetɔwo ƒe fukpekpewo me o.
Nyateƒenya: Mawu lé fu ŋutasẽnuwɔwɔwo kple fukpekpe siwo esiawo hena vaa amewo dzi la siaa.
(Lododowo 6:16-19) Le Noa ƒe ŋkekeawo me le blema la, ŋutasẽnuwɔwɔ siwo xɔ aƒe ɖe anyigba bliboa dzi la ‘ɖu dzi’ na Mawu.
(1 Mose 6:5, 6) Ðikeke mele eme o be ale si Nazitɔwo tsrɔ̃ Yudatɔwo la hã ɖu dzi nɛ ŋutɔ.
Maleaxi 3:6.
Alakpanya: Mawue na Nazitɔwo tsrɔ̃ Yudatɔwo be yeatsɔ ahe to na wo.
Nyateƒenya: Enye nyateƒe be Mawu ɖe mɔ Romatɔwo tsrɔ̃ Yerusalem le ƒe alafa gbãtɔ me ya.
(Mateo 23:37–24:2) Gake tso ɣemaɣi la, Mawu megatia gbegbɔgblɔ aɖe koŋ dolawo be woawoe nye ye tɔ hewɔa nu ɖe wo ŋu etɔxɛe alo hea to na wo o.
Le Mawu gbɔ la, "vovototo aɖeke mele Yudatɔ kple Helatɔ dome o. "
Romatɔwo 10:12.
Alakpanya: Ne ɖe Mawu lɔ̃ame ŋusẽkatãtɔ aɖe li la, anye ne meɖe mɔ Nazitɔwo tsrɔ̃ Yudatɔwo o.
Nyateƒenya: Togbɔ be Mawu mehea fukpekpe vaa amewo dzi gbeɖe o hã, ɣeaɖewoɣi la, eɖea mɔ ɖe eŋu ɣeyiɣi vi aɖe.
Yakobo 1:13; 5:11.
Nu ka tae Mawu ɖe mɔ Nazitɔwo tsrɔ̃ Yudatɔwo o?
Susu si tae Mawu ɖe mɔ amegbetɔwo katã le fu kpem ɖo la ke tae wòɖe mɔ Nazitɔwo tsrɔ̃ Yudatɔwo ɖo: be woakpɔ ŋuɖoɖo na nyui kple vɔ̃ ƒe nya si fɔ ɖe te gbe aɖe gbe ʋĩ ke la.
Biblia ɖee fia kɔtɛe be Abosam ye le xexea dzi ɖum egbea, menye Mawu ye o.
(Luka 4:1, 2, 6; Yohanes 12:31) Togbɔ be nyati si ƒe kadodo nàkpɔ le tanya sia te ɖe nu si tae Mawu ɖe mɔ ɖe fukpekpe ŋu me tsitotsito hã la, nyateƒenya eve aɖewo dze le Biblia me siwo akpe ɖe mía ŋu míase nu si tae Mawu ɖe mɔ Nazitɔwo tsrɔ̃ Yudatɔwo ɖo la gɔme.
Ame ka gbɔe wòtso be Nazitɔwo tsrɔ̃ Yudatɔwo?
Mawu gblɔ nu si wòdi tso amegbetɔ gbãtɔ siwo nye Adam kple Xawa si la na wo, gake mezii ɖe wo dzi o.
Wotiae be yewo ŋutɔwo yewoaɖo nu si nye nyui kple nu si nye vɔ̃ na yewo ɖokuiwo, eye nenema ko amegbetɔ bubuawo hã le ewɔm le ƒe gbogbo siwo kplɔe ɖo me.
(1 Mose 2:17; 3:6; Romatɔwo 5:12) Ðeko wòle abe ale si agbalẽ aɖe gblɔe ene be: "Fukpekpe siwo le xexea me ƒe akpa gãtɔ tso ale si mímewɔa tiatiawɔblɔɖe si wona mí la ŋu dɔ nyuie o gbɔ. "
(Statement of Principles of Conservative Judaism) Mawu mexɔ tiatiawɔblɔɖe le mía si o, ke boŋ ɖe wòna ɣeyiɣi amegbetɔwo be woawo ŋutɔwo woakpɔ woƒe nyawo gbɔ le wo ɖokuiwo si ye Mawu manɔmee.
Mawu ate ŋu aɖɔ nu siwo Nazitɔwo gblẽ le Yudatɔwo ŋu la ɖo eye awɔe hã.
Mawu do ŋugbe be yeafɔ ame miliɔn geɖe siwo ku la ɖe tsitre eye Yudatɔ siwo Nazitɔwo wu hã anɔ eme.
Aɖe veve si ame siwo tsi agbe le Nazitɔwo ƒe ametsɔtsrɔ̃ ma me sena ne woɖo ŋku nu dziŋɔ siwo me woto dzi la hã ɖa.
(Yesaya 65:17; Dɔwɔwɔwo 24:15) Lɔlɔ̃ si le Mawu si na amegbetɔƒomea nye kpeɖodzi be awɔ ɖe eƒe ŋugbedodo siawo dzi.
Yohanes 3:16.
Ame siwo tsi agbe le Nazitɔwo ƒe ametsɔtsrɔ̃ ma me la dometɔ geɖe te ŋu va xɔ Mawu dzi se eye woƒe dzi dze eme le agbe me esi wova se nu si tae Mawu ɖe mɔ vɔ̃ɖinyenye kpɔtɔ li kple tame si wòɖo be yeaɖɔ nu siwo vɔ̃ɖinyenye gblẽ le amewo ŋu la katã ɖo la gɔme.
Fukpekpe Nu Ayi Kpuie!
Tsɔe be èle xexe si me nu siwo nana míekpea fu, abe nu vlo wɔwɔ, aʋawɔwɔ, dɔléle kple dzɔdzɔmefɔkuwo ene mele o la me.
Kpɔe ɖa le susu me be ne èfɔ ŋdi sia ŋdi la, mètsia dzimaɖi le vovototodedeameme, ameteteɖeanyi nuwɔna, alo ganyawo ƒe kemalimali ta o.
Ðe wòwɔ na wò be drɔ̃e gbɔlo koe nya siawo nyea?
Enye nyateƒe be amegbetɔ alo amegbetɔwo ƒe habɔbɔ aɖeke mate ŋu ahe tɔtrɔ mawo ava xexea me o.
Gake Mawu do ŋugbe be yeaɖe nu siwo katã nana amegbetɔwo kpea fu la ɖa; esiwo me míedzro le nyati si do ŋgɔ me la hã le eme.
De ŋugble le Mawu ƒe ŋugbedodo siawo siwo dze le eƒe Nya, Biblia, me la ŋu kpɔ:
DZIÐUÐU NYUI AVA
"Dziƒo ƒe Mawu la aɖo fiaɖuƒe aɖe anyi, si matsrɔ̃ gbeɖegbeɖe o, eye eƒe fiaɖuƒe mayi ɖe dukɔ bubu aɖeke si me o; agbã fiaɖuƒe mawo katã, eye wòagblẽ wo, ke eya ŋutɔ anɔ anyi tegbee. "
Daniel 2:44.
Mawu Fiaɖuƒea nye dziɖuɖu si woɖo anyi le dziƒo.
Yesu Kristo, si nye Dziɖula si Mawu tia la axɔ ɖe amegbetɔwo ƒe dziɖuɖuwo teƒe eye wòakpɔ egbɔ be wole Mawu ƒe lɔlɔ̃nu wɔm le dziƒo kple anyigba dzi afi sia hã.
(Mateo 6:9, 10) Amegbetɔ ƒe dziɖuɖu aɖeke mava xɔ ɖe dziɖuɖu sia teƒe o, elabena "mía Aƒetɔ kple Ðela Yesu Kristo ƒe fiaɖuƒe mavɔ " ye wònye.
Ŋutifafa axɔ aƒe ɖi tegbee le dziɖuɖu ma te.
2 Petro 1:11.
ALAKPASUBƆSUBƆ MAGANƆ ANYI O
"Satana ŋutɔ yia edzi trɔa eɖokui wɔa kekeli ƒe dɔla.
Eya ta menye nu gã aɖekee wònye, ne eƒe subɔlawo hã yia edzi trɔa wo ɖokuiwo dzɔdzɔenyenye ƒe subɔlawo o.
Gake woƒe nuwuwu anɔ ɖe woƒe dɔwɔwɔwo nu. " 2 Korintotɔwo 11:14, 15.
Woaklo nu le alakpasubɔsubɔ dzi wòadze gaglãa be Abosam ƒe dɔwɔwɔe wònye, eye woaɖee ɖa keŋkeŋ le anyigba dzi.
Fuléle si subɔsubɔhawo dona ɖe ŋgɔ kple woƒe ʋukɔkɔɖi nu ayi.
Esia ana mɔnukpɔkpɔ ame siwo katã lɔ̃ "Mawu gbagbe vavã " la be woasubɔe le "xɔse ɖeka " me, le "gbɔgbɔ kple nyateƒe " me.
Ŋutifafa kple ɖekawɔwɔ ka gbegbee nye esi wòanye! 1 Tesalonikatɔwo 1:9; Efesotɔwo 4:5; Yohanes 4:23.
AMEGBETƆWO ƑE BLIBOMADEMADE NU AYI
"Mawu ŋutɔ anɔ anyi kpli wo.
Eye wòatutu aɖatsi sia aɖatsi ɖa le woƒe ŋkume, eye ku maganɔ anyi o, eye konyifafa kple ɣlidodo kple vevesese hã maganɔ anyi o.
Nyaɖeɖefia 21:3, 4.
Yehowa Mawu ana esia nava eme to Via, Yesu, ame si tsɔ eƒe agbe sa vɔe ɖe ameƒomea ta la dzi.
(Yohanes 3:16) Le Yesu ƒe mɔfiafia te la, woana amegbetɔwo nagava zu ame deblibowo ake, abe ale si wònɔ le gɔmedzedzea me ene.
Fukpekpe aɖeke maganɔ anyi o, elabena "Mawu ŋutɔ anɔ anyi kpli wo " eye atutu "aɖatsi sia aɖatsi ɖa le woƒe ŋkume. "
Eteƒe madidi o, amegbetɔ ƒe blibomademade kple fukpekpe azu gbe aɖe gbe nya; "ame dzɔdzɔewo anyi anyigba la dome, eye woanɔ edzi tegbee. "
Psalmo 37:29.
GBƆGBƆ VƆ̃WO MAGANƆ ANYI O
"[Yesu Kristo] lé ʋɔ driba, si nye da xoxo la, si nye Abosam kple Satana, eye wòblae hena ƒe akpe ɖeka.
Eye wòtsɔe ƒu gbe ɖe aʋli la me, eye wòtu nu ɖe enu, eye wòtre enu, bene wòagakplɔ dukɔwo atrae azɔ o. "
Nyaɖeɖefia 20:2, 3.
Ne wolé Satana kple gbɔgbɔ vɔ̃wo de "aʋli la " si nye dɔmawɔmawɔ ƒe nɔnɔme me me vɔ la, womagakpɔ ŋusẽ ɖe amewo dzi azɔ o.
Ɣemaɣi la, gbɔgbɔ vɔ̃wo magakpɔ ŋusẽ gbegblẽ ɖe amegbetɔwo ƒe ɖoɖowo dzi le mɔ aɖeke nu o.
Gbɔdzɔe ka gbegbee nye esi wòanye be míanɔ agbe le xexe si me Satana kple gbɔgbɔ vɔ̃wo ƒe fuɖename maganɔ o la me!
"ŊKEKE MAMLƐAWO " AWU ENU
"Ŋkeke mamlɛawo " awu enu ne "xaxa gã " si ŋu Yesu ƒo nu tsoe la va.
Egblɔ be: "Ɣemaɣi la, xaxa gã ava, si tɔgbi meva kpɔ o, ao, meva kpɔ tso xexea ƒe gɔmedzedze va se ɖe fifia o, eye magava ake o. "
Mateo 24:21.
Anye xaxa gã le gɔmesesea nu be nɔnɔme sesẽ siwo tɔgbi meva kpɔ o lae ava.
Awu enu kple "Mawu Ŋusẽkatãtɔ la ƒe ŋkeke gã la ƒe aʋawɔwɔ, " si woyɔna be "Harmagedon. "
Nyaɖeɖefia 16:14, 16.
Le xexea me godoo la, ame siwo lɔ̃ nu nyui wɔwɔ la le mɔ kpɔm na nuɖoanyi vɔ̃ɖi sia ƒe nuwuwu vevie.
Bu yayra siwo le wo lalam le Mawu Fiaɖuƒea ƒe dziɖuɖu te la dometɔ ʋɛ aɖewo ko ŋu kpɔ.
YAYRA BUBUWO AGATSO MAWU GBƆ!
Woakpɔ "ameha gã aɖe " ta woage ɖe ŋutifafa ƒe xexe yeye me: Mawu ƒe Nya la gblɔ be "ameha gã " aɖe si womenya xexlẽme na o la "[ado] go tso xaxa gã la me " eye woakpɔ wo ta woage ɖe xexe yeye si me dzɔdzɔenyenye anɔ la me.
(Nyaɖeɖefia 7:9, 10, 14; 2 Petro 3:13) Woalɔ̃ ɖe edzi be Yesu Kristo, "Mawu ƒe Alẽvi si le xexea ƒe nu vɔ̃ ɖem ɖa " la dzie woto ɖe yewo.
Yohanes 1:29.
Nufiame si tso Mawu gbɔ aɖe vi geɖe: Le xexe yeyea me la, ‘sidzedze Yehowa axɔ anyigba la dzi.’
(Yesaya 11:9) Ale si amewo anɔ anyi kple wo nɔewo le ŋutifafa me ahalé be na anyigba la hã le nufiame si atso Mawu gbɔ la me.
Mawu do ŋugbe be: "Nye Yehowa, wò Mawu, enye ame si fia nu si nyo na wò la wò, nyee akplɔ wò to mɔ, si dzi nàto la. "
Yesaya 48:17.
Woafɔ ame kukuwo ɖe tsitre: Esime Yesu nɔ anyigba dzi la, efɔ exɔlɔ̃ Lazaro si ku la ɖe tsitre.
(Yohanes 11:1, 5, 38-44) Eto esia dzi ɖe nu si wòato Mawu Fiaɖuƒea dzi awɔ le xexea me godoo la fia.
Yohanes 5:28, 29.
Ŋutifafa kple dzɔdzɔenyenye anɔ anyi tegbee: Le Kristo ƒe dziɖuɖu te la, sedzimawɔmawɔ azu gbe aɖe gbe nya.
Aleke míewɔ nya?
Elabena ŋutete le Yesu si be wòanya nu si le ame ƒe dzi me, eye awɔ ŋutete ma ŋu dɔ atsɔ adrɔ̃ ʋɔnu ame dzɔdzɔewo kple ame vɔ̃ɖiwo.
Womaɖe mɔ na ame siwo gbe be yewomatrɔ le yewoƒe mɔ vɔ̃wo dzi o la be woayi edzi anɔ agbe le Mawu ƒe xexe yeyea me o.
Psalmo 37:9, 10; Yesaya 11:3, 4; 65:20; Mateo 9:4.
Nu siwo me míedzro la nye Biblia me nyagblɔɖi siwo ƒo nu tso ɣeyiɣi nyui si le ŋgɔ gbɔna ŋu la dometɔ ʋɛ aɖewo ko.
Ne Mawu Fiaɖuƒea le anyigba dzi ɖum la, "ŋutifafa gbogbo " axɔ aƒe ɖi tegbee.
(Psalmo 37:11, 29) Woaɖe nu siwo hea vevesese kple fukpekpe siwo me tom amegbetɔwo le vɛ la katã ɖa.
Mawu ŋutɔe do ŋugbe esi wògblɔ be: "Kpɔ ɖa!
Mele nuwo katã wɔm yeyee. . . .
Nya siawo nye nyateƒenyawo kple nya vavãwo. "
Nyaɖeɖefia 21:5.
Ne Wò Ame Vevi Aɖe Ku
"Bebe, Mawu nya nu si nyo na mí. . . .
Èseea? . . . Mègafa avi o. "
Nya mawoe ame aɖe gblɔ ɖe to me na nyɔnu aɖe si ŋkɔe nye Bebe, si fofo ku le ʋufɔku aɖe me la, le kua teƒe.
Tsi metoa Bebe kple fofoa dome o.
Wo xɔlɔ̃ aɖe si nya ƒomea nyuie lae gblɔ nya mawo be yeatsɔ afa akɔ nɛ, gake nya mawo mefa akɔ na Bebe o, ke boŋ ɖeko wogado nuxaxa nɛ.
Bebe nɔ egbɔgblɔ dzi be, "Eƒe kua menye nu si nyo nam o. "
Nu si Bebe ŋlɔ ɖe agbalẽ aɖe me tso nudzɔdzɔa ŋu le ƒe aɖewo megbe la ɖee fia kɔtɛ be egakpɔtɔ nɔ fofoa ƒe ku fam kokoko.
Abe ale si Bebe kpɔe dze sii ene la, etea ŋu xɔa ƒe geɖe hafi ame si dzi ku dzɔ ɖo la dzudzɔa nuxaxa, vevietɔ ne woa kple ame si ku la dome nɔ kplikplikpli.
Esɔ nyuie be woyɔ ku le Biblia me be "futɔ mamlɛtɔ. " (1 Korintotɔwo 15:26) Ðeko wòva dzea mí kpoyi le vo me, míetea ŋu wɔa naneke le eŋu o, eye wòkplɔa míaƒe ame veviwo dzonɛ.
Mía dometɔ aɖeke mate ŋu asi le nu si ku gblẽna le ame ŋu la nu o.
Eya ta mewɔ nuku o be ne ku dzɔ ɖe mía dzi la, míetɔtɔna, eye míegaxaa nu kokoko ne ɣeyiɣiawo va le yiyim gɔ̃ hã.
Ðewohĩ àbia be: ‘Ne ku dzɔ ɖe ame dzi la, ɣeyiɣi didi kae wòxɔna hafi wodzudzɔa nuxaxa?
Aleke ame awɔ ado dzi ne ku dzɔ ɖe edzi?
Aleke mate ŋu afa akɔ na ame siwo dzi ku dzɔ ɖo?
Ðe mɔkpɔkpɔ aɖe li na míaƒe ame vevi siwo kua?’
Ne Wò Ame Vevi Aɖe Ku
Ronaldo si le Brazil kple eƒe ƒometɔ atɔ̃ bubu aɖewo dze ʋufɔku, ame atɔ̃awo ku, tɔa kple nɔa hã le wo me.
Egblɔ be: "Menɔ kɔdzi ɣleti eve hafi wova gblɔ nam be wotsi ʋufɔkua me.
Ronaldo
"Le gɔmedzedzea la, esesẽ nam be maxɔe se be woku.
Aleke wo katã woate ŋu aku nenema ko?
Esi meva de dzesii kɔtɛe be woku vavã la, dzidzi ƒom.
Nyemese veve nenema gbegbe kpɔ o.
Le ŋkeke siwo kplɔe ɖo me la, ewɔ nam be nye hã maku kpe ɖe wo ŋuti boŋ.
Mefaa avi gbe sia gbe hena ɣleti geɖewo!
Mebua fɔ ɖokuinye be nye ŋutɔ nyemeku ʋua gbe ma gbe o.
Megblɔna na ɖokuinye be, ne nyee ku ʋua la, anye ne womeku o.
"Ƒe wuiade sɔŋue nye esi va yi, eye mete ŋu dze agbagba ɖɔ nuwo ɖo le nye agbe me ya.
Ke hã woƒe ku kpata ma na be mesena le ɖokuinye me be nu vevi aɖe bu nam le agbe me si dzi nye asi mekpɔ su haɖe o. "
TENƆNƆ ÐE AFƆKUA NU
Fa wò ame vevi si ku la.
Biblia gblɔ be "avifaɣi li. "
(Nyagblɔla 3:1, 4) Ronaldo gblɔ be: "Ɣesiaɣi si avifafa tsɔm la, mefaa avi.
Avitete ame ɖokui meɖea vi o, eye nye dzi dzea eme ŋutɔ ne mefa avi. "
Enye nyateƒe be amewo ƒe nuxaxa le vovovo.
Eya ta ne mèfa avi alo xa nu wokpɔ le gota o hã la, ema mefia be èle nuxaxa tem ɖokuiwò o eye mègase le ɖokuiwò me hã be ele be yeafa avi godoo o.
Mègaɖe ɖokuiwò ɖe aga o.
(Lododowo 18:1) Ronaldo gblɔ be: "Medzea agbagba be nyemaɖe ɖokuinye ɖe aga o.
Amewo va srãam kpɔ eye mexɔa wo.
Tsɔ kpe ɖe eŋu la, megblɔa nye seselelãmewo na srɔ̃nye kple xɔ̃nye veviwo. "
Lé ɖokuiwò kpoo ne amewo gblɔ nya gbãdzinamewo na wò.
Nya siawo dometɔ aɖewo ate ŋu anye, "Susu nyui aɖe tae. "
Ronaldo gblɔ be: "Nya siwo amewo gblɔ be yewoatsɔ afa akɔ nam dometɔ aɖewo gbã dzi nam boŋ. "
Esi nànɔ nya gbãdzinamewo ŋu bum teƒe la, wɔ ɖe Biblia ƒe aɖaŋuɖoɖo sia dzi boŋ, egblɔ be: "Mègalé to hã ɖe amewo ƒe nu siwo katã woƒona la ŋu o. "
Nyagblɔla 7:21.
Srɔ̃ nu tso nɔnɔme si me kukuawo le ŋu.
Ronaldo gblɔ be: "Nyagblɔla 9:5 na míenya be kukuawo mekpea fu o, eye esia nyanya na nye susu me dze akɔ anyi.
Biblia gblɔ hã be tsitretsitsi li eye woafɔ ame siwo ku la ɖe tsitre.
Eya ta mebua nye ame vevi siwo ku la abe ɖeko wozɔ mɔ ene. "
Dɔwɔwɔwo 24:15.
Biblia do ŋugbe be ɣeyiɣi aɖe gbɔna eye Mawu "ami ku saɖagatsi tegbee. "
Yesaya 25:8.
Nyati siawo ƒo nu tso ale si nàwɔ anɔ te ɖe nya vɔ̃wo nu la ŋu.
Ne èdi be yeanya nya siwo Biblia gblɔ ku ɖe nu si tae amegbetɔwo le fu kpem ɖo ŋu la, kpɔ magazine sia ƒe kpeɖeŋutɔ si nye Gbetakpɔxɔ, July 1, 2014 me nyati siwo kplɔ wo nɔewo ɖo siwo ƒe tanyae nye "Nu Ka Tae Vɔ̃ Dzɔna Ðe Ame Nyuiwo Dzi? "
Ale Si Nàwɔ Anɔ Te Ðe Nuxaxa Nu Nu Si Nàte Ŋu Awɔ Egbea
Ne èdi aɖaŋuɖoɖo tso ale si nàwɔ anɔ te ɖe nuxaxa nu ŋu la, ɖewohĩ àke ɖe gbogbo aɖewo ŋu, eye ɖewo aɖe vi wu bubuwo.
Ðewohĩ susu si tae nye be, abe ale si míegblɔe va yi ene la, amewo xaa nu le mɔ vovovowo nu.
Mɔnu aɖe si wɔ dɔ na ame aɖea, mawɔ dɔ na ame bubu o.
Togbɔ be ele alea hãa, aɖaŋuɖoɖo mawo ƒe ɖewo ɖe vi na ame geɖe.
Zi geɖea wonye esiwo ame siwo ɖoa aɖaŋu tso nuxaxa ŋu la ɖona, eye wowɔ ɖeka kple mɔfiame si dze le blemagbalẽ aɖe si nye Biblia, si me nyawo gaɖea vi la me.
1: NA WÒ ƑOMETƆWO KPLE XƆLƆ̃WO NAKPE ÐE ŊUWÒ
Ame aɖewo le fefem le ƒuta eye wole foto ɖem
Aɖaŋuɖola bibi aɖewo bui be esia nye mɔ vevi siwo dzi woato anɔ te ɖe nuxaxa nu la dometɔ ɖeka.
Ke hã ɣeaɖewoɣia màdi be ame aɖeke nanɔ ye ŋu o.
Àte ŋu ado dziku ɖe ame siwo le agbagba dzem be yewoakpe ɖe ŋuwò la ŋu gɔ̃ hã.
Naneke megblẽ le eŋu o.
Mègasusu be ele be amewo nanɔ ye ŋu ɣesiaɣi o, gake mèganya wo ɖa keŋkeŋ le ɖokuiwò ŋu hã o.
Àva hiã woƒe kpekpeɖeŋu emegbe.
Gblɔ nu si nèdi be woawɔ na ye kple nu si mèdi o la na wo.
Togbɔ be àdi be amewo nawɔ nanewo na ye alo woagawɔ nanewo na ye o hã, ele be nàda asɔ be nàte ŋu akpɔ ɣeyiɣi na amewo hã.
MƆFIAME: "Ne ame le eve la, enyo wu ame ɖeka, . . .
Elabena ne wo dometɔ ɖeka dze anyi la, evelia afɔe ɖe tsitre. " Nyagblɔla 4:9, 10.
2: LÉ ŊKU ÐE WÒ NUÐUÐU ŊU, EYE NÀDI ƔEYIƔI ADE KAME
Ne èɖua nu nyuie la, akpe ɖe ŋuwò nàte ŋu anɔ te ɖe nuxaxa nu.
Dze agbagba be yeanɔ atikutsetsewo, amagbewo kple nuɖuɖu siwo me protein le la ɖum.
No tsi sɔgbɔ eye nàno nunono bubu siwo dea lãmesẽ dzi hã.
Ne nu menya le ɖuɖum na wò o la, ekema ɖui vivivi edziedzi.
Azɔ hã, àte ŋu agblɔ na wò ɖɔkta be wòana nunyiametikewo wò.
Azɔlizɔzɔ atsɔ ade kame kple kamedede bubuwo ate ŋu ana ame matsi dzi fũu o.
Kamedede ate ŋu akpe ɖe ŋuwò nàde ŋugble le ale si nuwo trɔ na wò fifia la ŋu alo ana nàɖe susu ɖa le nu si dzɔa dzi vie.
MƆFIAME: "Ame aɖeke melé fu eya ŋutɔ ƒe ŋutilã kpɔ o, ke boŋ enyinɛ, eye wòléa be nɛ nyuie. " Efesotɔwo 5:29.
3: DƆ ALƆ̃ NÀÐI ÐE EME NYUIE
A bati
Alɔ̃dɔdɔ le vevie, gake egale vevie na ame siwo le nu xam ya wu elabena nuxaxa naa nu tia kɔ na ame.
Mègano nu siwo me caffeine le fũu o eye mèganɔ aha hã nom fũu o elabe woate ŋu agblẽ alɔ̃ me na wò.
MƆFIAME: "Gbɔɖeme asiʋlo ɖeka nyo wu dɔ sesẽ wɔwɔ kple dagbadagba ɖe yame asiʋlo eve. " Nyagblɔla 4:6.
4: DA SƆ
Nyɔnu aɖe si le nu xam la le nu ƒom tso eƒe kuxia ŋu na exɔlɔ̃
Nenɔ susu me na wò be ame sia ame kple ale si wòxaa nui.
Ele be nàte ŋu anya esi ade dziwò wu.
Ame geɖe kpɔe be ne yewoƒo nu tso yewoƒe nuxaxa ŋu na ame bubuwo la, ekpena ɖe yewo ŋu yewonɔa te ɖe enu, gake ame bubuwo ya medina be yewoaƒo nu tso eŋu o.
Eŋuti aɖaŋuɖolawo ƒe susu mesɔ le nya sia ŋu o.
Ne èdi be yegblɔ yeƒe dzimenya na ame aɖe gake wòle sesẽm na wò la, ɖewohĩ anɔ bɔbɔe na wò wu be nàgblɔ ale si nèle sesem le ɖokuiwò me ƒe sue aɖe na xɔ̃wò vevi aɖe.
Le ame aɖewo gome la, wokpɔe be ne yewofa avi la, ekpena ɖe yewo ŋu yewonɔa te ɖe nuxaxa nu, gake ame bubuwo ya tea ŋu nɔa te ɖe enu ne womefa avi boo o hã.
MƆFIAME: "Ame ƒe dzi nya eya ŋutɔ ƒe vevesese. " Lododowo 14:10.
5: TSRI NU SIWO AGBLẼ NU LE ŊUWÒ LA WƆWƆ
Ŋutsu aɖe le ahasesẽ nom
Ame aɖewo siwo ame ku na nɔa aha mum eye wonɔa atike vɔ̃ɖiwo zãm be yewoatsɔ atsi yewoƒe vevesesea nu.
Nuwɔna sia gblẽa nu le ame ŋu.
Ðeko aha kple atike vɔ̃wo nana ame kpɔa gbɔdzɔe hena ɣeyiɣi vi aɖe ko, gake emegbe emetsonuawo gblẽa nu vevie.
Di mɔ siwo dzi nàto anɔ te ɖe nuxaxa nu evɔ magblẽ nu le ŋuwò o.
MƆFIAME: "Mina míakɔ mía ɖokui ŋu tso . . . ɖiƒoƒo sia ɖiƒoƒo me. " 2 Korintotɔwo 7:1.
6: ZÃ WÒ ƔEYIƔIWO NYUIE
Ame geɖe kpɔe be eɖea vi ne yewowɔ nanewo be yewoaɖe susu ɖa le nuxaxaa ŋu ahawɔ nu siwo ana yewoƒe susu nadze akɔ anyi ale be wòaɖe yewoƒe vevesesea dzi akpɔtɔ vie.
Wò dzi adze eme vie ne èdze xɔlɔ̃ nyuiwo, srɔ̃ asinudɔ yeye aɖe alo ɖe modzaka.
Ne ɣeyiɣiawo va le yiyim la, àva trɔ ɖe nɔnɔmea ŋu.
Àva kpɔe be wò nuxaxaa maganɔ abe tsã ene o, edzi anɔ ɖeɖem kpɔtɔ eye esia akpe ɖe ŋuwò nànɔ te ɖe kuxia nu.
MƆFIAME: "Ɣeyiɣi li na nu sia nu, . . . avifaɣi li, eye nukoɣi li; konyifaɣi li, eye ɣeɖuɣi li. " Nyagblɔla 3:1, 4.
7: YI NU SIWO NÈWƆNA DZI
Nyɔnu aɖe le ɖoɖo wɔm ɖe nu siwo wòawɔ ŋu
Ne anya wɔa, yi nu siwo nèwɔna dzi.
Ne èmlɔa anyi ɖe game dzi, wɔa dɔ, eye nèwɔa nu bubuwo la, nuwo ava nɔ na wò abe tsã ene.
Ne ètrɔ ɖe dɔ bubuwo ŋu la, ana nàɖe veve si kua do na wò la dzi akpɔtɔ.
MƆFIAME: "Ƒãa hafi wògabua eƒe agbemeŋkekewo ƒe yiyi ŋu, le esi Mawu vavã la na eƒe susu katã le eƒe dzi ƒe dzidzɔkpɔkpɔ ŋu ta. " Nyagblɔla 5:20.
8: MÈGATSƆ DZITSITSI WƆ NYAMETSOTSOWO O
Ame siwo tsɔ dzitsitsi wɔ nyametsotsowo le woƒe ame vevi aɖe ƒe ku megbe kpuie la va kpɔnɛ be yewowɔ vodada.
Ne anya wɔ la, lala ɣeyiɣi aɖe hafi aʋu, adi dɔ yeye alo atsɔ wò ame vevi si ku la ƒe nanewo aƒu gbe.
MƆFIAME: "Veviedola ƒe ɖoɖowo hea dzidzedzekpɔkpɔ vanɛ, ke ame sia ame si tsia klokloklo la, hiã atui. " Lododowo 21:5.
9: MÈGAŊLƆ WÒ AME VEVI SI KU LA BE O
Ŋutsu aɖe tsɔ srɔ̃a si ku la ƒe fotowo le amewo fiam
Ame geɖe siwo ame ku na kpɔe be eɖea vi ne yewowɔa nu siwo akpe ɖe yewo ŋu be yewoaɖo ŋku yewoƒe ame si ku la dzi.
Àkpɔe be wò dzi adze eme ne èdzra foto alo ŋkuɖodzinu aɖewo ɖo loo alo ŋlɔ nudzɔdzɔ vevi aɖewo siwo màdi be yeaŋlɔ be o la ɖi.
Dzra nu siwo ana nàɖo ŋku nuwo dzi kple dzidzɔ la ɖo, eye ne dzi ɖe le ƒowò la, tsɔ wo eye nàlé ŋku ɖe wo ŋu.
MƆFIAME: "Ðo ŋku tsãŋkekewo dzi. " 5 Mose 32:7.
10: YI MƆKEKE
Àte ŋu atiae be yeayi mɔkeke.
Ne manya wɔ be nàyi mɔkeke didi oa, ɖewohĩ àte ŋu awɔ nane si doa dzidzɔ na wò la ŋkeke ɖeka alo eve, abe azɔ zɔli legbe aɖi tsa, ayi blemanudzraɖoƒe alo aku ʋu ado vie.
Ne èwɔ nane si to vovo na nu si nèwɔna gbe sia gbe vie gɔ̃ hã la, ana nànɔ te ɖe nuxaxa nu.
MƆFIAME: "Miva, ne míawo ɖeɖe míayi teƒe aɖe si ame aɖeke mele o, ne míaɖi ɖe eme vie. " Marko 6:31.
11: KPE ÐE AMEWO ŊU
Ðetugbi aɖe le kpekpem ɖe nyɔnu tsitsi aɖe ŋu be wòaɖi asi
De dzesii be ɣesiaɣi si nèkpe ɖe ame aɖe ŋu la, akpe ɖe wò ŋutɔ hã ŋu be nàŋlɔ wò nuxaxaa be vie.
Ðewohĩ àte ŋu adze egɔme tso ame siwo hã dzi wò ame vevia ƒe kua le tetem ɖo la dzi, abe xɔlɔ̃wo alo ƒometɔ siwo hã le nu xam, elabe wonya be èse nu siwo me tom yewole la gɔme.
Ne èkpe ɖe ame bubuwo ŋu hefa akɔ na wo la, ana dzi nagadzɔ wò eye agbe yeye aɖo mewò.
MƆFIAME: "Dzidzɔ geɖe le nunana me wu nuxɔxɔ. " Dɔwɔwɔwo 20:35.
12: GBUGBƆ ŊKU LÉ ÐE NU SIWO LE VEVIE NA WÒ LA ŊU
Nuxaxa ate ŋu akpe ɖe ŋuwò nàva de dzesi nu siwo tututu le vevie.
Wɔ mɔnukpɔkpɔa ŋu dɔ nàtsɔ alé ŋku ɖe ale si nèle agbea nɔmee ŋu.
Ne ehiãa, trɔ asi le nu siwo nèbuna nu vevii la ŋu.
MƆFIAME: "Kuƒemeyiyi nyo wu aglotuƒeyiyi, elabena afi kemɛa nye amegbetɔwo katã ƒe nuwuƒe, eye ele be wòade dzi gbɔ na agbagbeawo. " Nyagblɔla 7:2.
ALE SI NÀWƆ ANƆ TE ÐE NUXAXA NU | TOTOÐEME
Togbɔ be àdi be amewo nawɔ nanewo na ye alo woagawɔ nanewo na ye o hã, ele be nàda asɔ be nàte ŋu akpɔ ɣeyiɣi na amewo hã.
Ðu nuɖuɖu siwo me nunyiame le, no tsi sɔgbɔ eye nade kame ale si sɔ.
Nyae be alɔ̃dɔdɔ akpe ɖe ŋuwò be naɖe nuteameŋu kple nuxaxa dzi akpɔtɔ.
Nenɔ susu me na wò be ame sia ame kple ale si wòxaa nui, di mɔnu si ade dziwò wu.
Tsri ahamumu kple atike vɔ̃ɖiwo zazã elabe kuxiwo boŋue woahe vɛ na wò.
Wɔ nu siwo ana nàɖe susu ɖa le nuxaxaa ŋu, abe xɔlɔ̃ nyuiwo dzedze kple modzakaɖeɖe ene.
Ne èyi nu siwo nèwɔna dzi la, nuwo agava nɔ na wò abe tsã ene.
Ne anya wɔ la, lala ƒe ɖeka alo esi wu ema hafi atso nya me le nu vevi aɖewo siwo ava ve wò emegbe la ŋu.
Dzra foto kple ŋkuɖodzinu aɖewo ɖo alo ŋlɔ nudzɔdzɔ vevi aɖewo siwo màdi be yeaŋlɔ be o la ɖi atsɔ anɔ ŋku ɖom ame si ku la dzi.
Di ɣeyiɣi nàwɔ nane si to vovo na nu si nèwɔna gbe sia gbe, àte ŋu awɔe ŋkeke ɖeka alo le ŋkekea ƒe akpa aɖe ko.
Kpe ɖe amewo ŋu nàtsɔ ado ŋusẽ ɖokuiwò; amewo abe ame siwo hã dzi wò ame vevia ƒe kua le tetem ɖo la ene.
Wɔ mɔnukpɔkpɔa ŋu dɔ nàtsɔ alé ŋku ɖe nu siwo tututu le vevie la ŋu, eye ne ehiã la, trɔ asi le nu siwo nèbuna nu vevii la ŋu.
Le nyateƒe mea, naneke mate ŋu atsi wò vevesesea nu keŋkeŋ o.
Ke hã ame geɖe siwo ƒe ame vevi aɖe ku la alɔ̃ ɖe edzi be esi yewowɔ ɖe aɖaŋuɖoɖo siwo ŋu míeƒo nu tsoe le nyati sia me dzi la, ekpe ɖe yewo ŋu yewoƒe akɔ fa.
Ke hã, menye nu siwo katã akpe ɖe ame ŋu wòaɖe nuxaxa dzi akpɔtɔ ŋue míeƒo nu tsoe o.
Gake ne ète mɔnu siawo dometɔ aɖewo kpɔ la, àkpɔe be woakpe ɖe ye ŋu yeƒe vevesesea nu naɖiɖi vie.
"Wɔna vɔ le ŋunye esi fonye tsitsia ku kpata.
Ɣleti geɖe megbe la, meɖoa ŋku fonyea dzi le vome, eye mesea veve abe ɖe woƒo hɛ̃ ɖe nye dzi me ene.
Dzi kuam ɣeaɖewoɣi mebiana be nu ka tae nɔvinyea ku?
Eye mebu fɔ ɖokuinye be ɖe wòle be nye kplii míawɔ nu ɖekae geɖe wu hafi. "
Vanessa, Australia.
NE AME vevi aɖe ku na wò kpɔ la, wò hã àse seselelãme vovovowo le ɖokuiwò me, àfa konyi, àtsi akogo, eye wɔna avɔ le ŋuwò.
Ðewohĩ àdo dziku, anɔ fɔ bum ɖokuiwò, eye vɔvɔ̃ aɖo wò.
Ànɔ ɖokuiwò biam gɔ̃ hã be ɖe agbea aganya nɔ na yea?
Megblẽ be ame naxa nu o.
Ke boŋ efia ale si gbegbe ame si ku la le vevie na wò.
Ke hã ɖe wòanya wɔ be nàkpɔ akɔfafa aɖe si nu ne èle nu xam veviea?
ALE SI AME AÐEWO WƆ NƆ TE ÐE ENU
Togbɔ be adze abe wò nuxaxa nu gbe tsotso hã la, nya siwo gbɔna ate ŋu afa akɔ na wò:
MÈGAZI WÒ NUXAXA DZI O
Menye amewo katãe xaa nu le mɔ ɖeka aɖe nu alo hena ɣeyiɣi ƒe didime ɖeka o.
Ke hã avifafa ate ŋu ana vevesesea dzi naɖe vie.
Vanessa, si ƒe nya míegblɔ va yi gblɔ be: "Avi koe metsɔnɛ na; ɖeko medi be maɖe vevesesea dzi vie. "
Sofía, si nɔvinyɔnu ku kpata gblɔ be: "Ne meɖo ŋku nu si dzɔ kple ale si mese le ɖokuinye me dzi la, ɖeko wòle abe abi si dze adru si klɔm wole ene.
Vevesesea wua tsɔtsɔ na ame, gake ekpena ɖe abia ŋu wòkuna. "
ƑO NU TSO ALE SI NÈLE SESEM LE ÐOKUIWÒ ME ŊU
Ɣeaɖewoɣi la, àdi be yeaɖe ye ɖokui ɖe aga, eye megblẽ o.
Gake nuxaxa nye agba kpekpe aɖe si wò ɖeka màte ŋu atsɔ o.
Jared, si xɔ ƒe 17 si fofo ku ɖo ŋku edzi be: "Megblɔa nye seselelãmewo na amewo.
Nyemenya ne susu nɔa nya siwo megblɔna me ya o, gake edzɔ dzi nam be meƒo nu tso wo ŋu. "
Janice, si ŋu míeƒo nu tsoe le nyati gbãtɔ me gblɔ viɖe bubu si le ewɔwɔ nenema ŋu be: "Ne èƒo nu tso eŋu na amewo la, ana wò dzi nafa.
Mesena le ɖokuinye me be wose nu gɔme nam, eye nyemegatsia akogo o. "
LƆ̃ WOAKPE ÐE ŊUWÒ
Ðɔkta aɖe gblɔ be: "Ame siwo dzi ku dzɔ ɖo kpata siwo lɔ̃na be xɔlɔ̃wo kple ƒometɔwo nakpe ɖe yewo ŋu la, tea ŋu nɔa te ɖe nuxaxa si vana le mɔ vovovowo nu la nu wu. "
Na xɔ̃wòwo nanya kpekpeɖeŋu si nèhiã; woadi be yewoakpe ɖe ŋuwò gake womanya ale si tututu woakpe ɖe ŋuwòe o.
Lododowo 17:17.
TE ÐE MAWU ŊU Tina gblɔ be: "Esi kansa wu srɔ̃nye kpata la, nyemagate ŋu agblɔ nye dzimenyawo nɛ o, eya ta megblɔa nya sia nya na Mawu!
Ŋdi sia ŋdi la, mebiana Mawu be wòakpe ɖe ŋunye le ŋkekea me.
Eye ekpe ɖe ŋunye le mɔ geɖe nu wu gbɔgblɔ. "
Tarsha si xɔ ƒe 22 esime dadaa ku la gblɔ be: "Biblia xexlẽ gbe sia gbee nye nu si fa akɔ nam.
Enana mekpɔa dzideƒonamenya siwo ŋu made ŋugble le. "
NƆ TSITRETSITSIA KPƆM LE SUSU ME
Tina yi edzi gblɔ be: "Gbãa, tsitretsitsi ƒe mɔkpɔkpɔa mefa akɔ nam o, elabe mehiã srɔ̃nyea eye ɖeviawo hã hiã wo fofo ɣemaɣi.
Gake fifia le ƒe ene megbe la, melé mɔkpɔkpɔ sia me ɖe asi goŋgoŋ.
Enye mɔkpɔkpɔ si lé nye agbe ɖe te.
Mekpɔnɛ le susu me be magava kpɔ srɔ̃nyea, eye esia nana mekpɔa ŋutifafa kple dzidzɔ! "
Esia mefia be àdzudzɔ nuxaxa enumake o.
Ke hã, nu si me Vanessa to ate ŋu ade dzi ƒo na wò.
Egblɔ be: "Àsusu be mafa na ye gbeɖe o, gake ʋɛʋɛʋɛ la, nuxaxaa dzi aɖe akpɔtɔ. "
Ðo ŋku edzi be togbɔ be nuxaxa le dzi me na wò hã la, susu nyuiwo li siwo ta wòle be nàyi edzi anɔ agbe.
Le Mawu ƒe kpekpeɖeŋu me la, xɔ̃wòwo ate ŋu ana susu nyui naganɔ asiwò ɖe agbea ŋu.
Eye eteƒe madidi o Mawu afɔ ame kukuwo ɖe tsitre.
Edi be nàgava wɔ atuu na wò ame vevia ake.
Ɣemaɣi la, vevesese si le wò dzi me la nu ayi keŋkeŋ!
Mawunyakpukpui Siwo Ate Ŋu Akpe Ðe Ŋuwò
Mawu le wò nuxaxa kple wò aɖatsiwo kpɔm.
Biblia ŋlɔla aɖe gblɔ na Mawu be: "Kɔ nye aɖatsiwo ɖe wò lãgbalẽgolo me.
Ðe mèŋlɔ wo ɖe wò agbalẽ me oa? " Psalmo 56:8.
Àte ŋu agblɔ wò dzimenyawo na Mawu.
"Meƒo nu le nye xaxawo ŋu le [Mawu ŋkume], . . .
Oo Yehowa, wò yɔm mele be nàxɔ nam. " Psalmo 142:2, 5.
"Tsitretsitsi li. "
Dɔwɔwɔwo 24:15.
Mawu do ŋugbe be yeava fɔ ame gbogbo siwo ku la ɖe tsitre, eye edi vevie be yeafɔ wo hã. Hiob 14:14, 15, etenuŋɔŋlɔ.
Ne Dziwòla Aɖe Ku
KUXIA
Esi Dami xɔ ƒe ade la, ʋukametetedɔ wu fofoa.
Derrick xɔ ƒe asieke esi dzidɔ wu fofoa.
Esi azigolomekansa ɖe fu na Jeannie dada wu ƒe ɖeka la, eku esi Jeannie xɔ ƒe adre pɛ ko.
Ðevi etɔ̃ siawo metsi hafi ame vevi aɖe ku na wo o.
Ðe nu sia tɔgbi dzɔ ɖe dziwò kpɔa?
Ne nenemae la, ke nyati sia ate ŋu akpe ɖe ŋuwò nànɔ te ɖe wò ame vevia ƒe ku nu.
Gbã la, na míade ŋugble le nu siwo wòle be míanya tso nuxaxa ŋu la ŋu.
NU SI WÒLE BE NÀNYA
Ale si amewo xaa nui la le vovovo.
Esia fia be ame sia ame kple ale si wòxaa nui ne ku dzɔ ɖe edzi.
Agbalẽ aɖe (Helping Teens Cope With Death) gblɔ be: "Mɔ ɖeka aɖe koŋ meli si dzi míetona nɔa te ɖe míaƒe ame aɖe ƒe ku nu o. "
Nu vevitɔ si nàwɔ koe nye be mègatsi wò nuxaxa nu madzemadzee o.
Elabena . . .
Ame ɖokui dzi zizi be woagaxa nu o ate ŋu agblẽ nu.
Jeannie si ŋu nya míegblɔ le gɔmedzedzea me gblɔ be: "Mesusu be ele be manɔ te sesĩe le nɔvinyenyɔnuvia ta, eya ta mezi nye nuxaxawo dzi.
Va se ɖe fifia gɔ̃ hã, megazia nye vevesesewo dzi kokoko, gake esia menyo o. "
Eŋunyalawo da asi ɖe eƒe nyaa dzi.
Agbalẽ aɖe (The Grieving Teen) gblɔ be: "Ne ame gbe nuƒoƒo tso nu si le fu ɖem nɛ ŋu la mefia be maƒo nu tso eŋu gbeɖe o.
[Seselelãme] mawo atrɔ ava le ɣeyiɣi si me mèle mɔ kpɔm nɛ o eye ana nàva nɔ dziku dom kabakaba alo anɔ dɔ lém. "
Nuxaxa dzi zizi ate ŋu ana ame nava nɔ aha geɖe nom alo anɔ atike muamewo zãm atsɔ anɔ vevesesea nu tsim.
Nuxaxa ate ŋu ana ame natɔtɔ.
Le kpɔɖeŋu me, amewo doa dziku ɖe ame si ku la ŋu be "egblẽ " yewo ɖi.
Ame bubuwo hã bua fɔ Mawu be ɖe wòle be wòaxe mɔ be amea nagaku o hafi.
Ame geɖe siwo xaa nu la bua fɔ wo ɖokuiwo le nu si wowɔ ɖe ame si kua ŋu alo nya si wogblɔ ɖe eŋu le esi fifia womagate ŋu awɔ naneke le eŋu o ta.
Edze ƒãa be ate ŋu asesẽ be míase nuxaxa gɔme.
Aleke nàwɔ akpɔ gbɔdzɔe ahayi agbea dzi?
NU SI NÀTE ŊU AWƆ
Ƒo nu tso eŋu na ame aɖe.
Ðewohĩ awɔ na wò be yeaɖe ye ɖokui ɖe aga le ɣeyiɣi sesẽ siawo me.
Gake ne ègblɔ wò dzimenyawo na wò ƒometɔ alo xɔ̃wò aɖe la, ate ŋu akpe ɖe ŋuwò nànɔ te ɖe wò nuxaxawo nu be woagawu tsɔtsɔ na wò o.
Biblia ƒe mɔfiame: Lododowo 18:24.
Ŋlɔ wo ɖi.
Ŋlɔ nu tso dziwòla si ku la ŋu.
Le kpɔɖeŋu me, nu kawoe dzɔa dzi na wò tso eŋu si dzi nèɖoa ŋkui?
Ŋlɔ nu nyui mawo ɖi.
Eƒe nɔnɔme nyui mawo dometɔ kae nàdi be yeasrɔ̃ le wò agbe me?
Le kpɔɖeŋu me, ne susu manyomanyowo le fu ɖem na wò, abe nya manyomanyo aɖe si nègblɔ ɖe dziwòlaa ŋu hafi wòku ene la, ŋlɔ wò seselelãmewo ɖi eye nàŋlɔ nu si ta nèle sesem le ɖokuiwò me nenema hã ɖi.
Le kpɔɖeŋu me, àte ŋu aŋlɔ be "etena ɖe dzinye be le ŋkeke si do ŋgɔ na fofonye ƒe ku la, meʋli nya kplii. "
Azɔ kpɔe ɖa be asɔ be nànɔ fɔ bum ɖokuiwò hã?
Agbalẽ aɖe (The Grieving Teen) gblɔ be: "Màte ŋu abu fɔ ɖokuiwò be madzɔ gbeɖe be yeawɔ nane si tae yeaɖe kuku ɖo o.
Masɔ be woasusu gbeɖe be mele be ame nagblɔ nya aɖe alo awɔ nane si ta wòava ɖe kuku ɖo o. "
Biblia ƒe mɔfiame: Hiob 10:1.
Lé be na ɖokuiwò.
Dɔ alɔ̃ nyuie, de kame edziedzi, ɖu nu si me amenyinu le.
Ne medzro wò be yeaɖu nu o la, ke ɖu numeɖenu siwo me amenyinu le le ŋkeke bliboa me tsɔ wu be nàɖu nu kpekpe, wɔ esia va se ɖe esime wòadzro wò be yeaɖu nu.
Mègatsi wò nuxaxa nu kple nuɖuɖu siwo me amenyinu mele o alo anɔ aha muame nom o, ɖeko wòagblẽ nyaa ɖe edzi.
Do gbe ɖa na Mawu.
Biblia gblɔ be: "Dro wò agba ɖe Yehowa dzi, ekema alé wò ɖe te. "
(Psalmo 55:22) Menye ɖeko gbedodoɖa nana ame ƒe susu dzea akɔ anyi ko o.
Enye nuƒoƒo kple Mawu, "ame si faa akɔ na mí le míaƒe tetekpɔwo katã me. " 2 Korintotɔwo 1:3, 4.
Mɔ aɖe si dzi Mawu tona faa akɔ na ame siwo le nu xam lae nye to eƒe Nya, Biblia la dzi.
Ðe manyo be nàdzro nu si Biblia fia tso nɔnɔme si me ame kukuwo le kple tsitretsitsimɔkpɔkpɔa ŋu me oa ?
Biblia ƒe mɔfiame: Psalmo 94:19.
MAWUNYAKPUKPUI VEVI AÐEWO
"Xɔlɔ̃ aɖewo kuna ɖe ame ŋu wu ame nɔvi gɔ̃ hã. "
Lododowo 18:24.
"Maƒo nu le nye vevesese helĩhelĩ la ta! "
Hiob 10:1.
"Ne metsi dzodzodzoe akpa la, [Mawu faa] akɔ nam henana mekpɔa gbɔdzɔe. "
Psalmo 94:19.
ÀTE ŊU AKPE ÐE AME BUBUWO ŊU
"Yehowa Ðasefowoe nye kple nye ƒomea míenye, eye ƒe ʋɛ aɖewoe nye esi va yi la, kansa wu ɖevi eve aɖewo siwo míenya la dada.
Ðeka xɔ ƒe ade eye evelia xɔ ƒe etɔ̃, ƒe siawoe nye kple nɔvinyenyɔnu míexɔ esi mía fofo ku anɔ ƒe 17 enye esia.
"Nye kple nɔnye, nɔvinyenyɔnuvi kpakple nɔvinyeŋutsu míeɖoe be míakpe ɖe ƒome sia ŋu.
Míekpea wo vaa míaƒe aƒe me.
Míeɖea mɔ na wo be woagblɔ nya sia nya si le wo si.
Míenɔa wo gbɔ wɔa nu sia nu si wodi be míawɔ na yewo la na wo, ne ahiã be míafe kpli wo, aɖo to wo alo axlɔ̃ nu wo gɔ̃ hã.
"Ame dzila ƒe ku vena ale gbegbe be womate ŋu aŋlɔe be gbeɖe o.
Anɔ eme be wò vevesesewo aɖiɖi ya, gake màte ŋu aŋlɔe be o.
Menya nuxaxa si gbegbe me tom ƒome ma le, eye esia tae wòdzɔ dzi nam be míaƒe ƒomea te ŋu kpe ɖe wo ŋu.
Esia kpe ɖe mía ŋu be míete ŋu te ɖe ƒome ma ŋu eye míawo ŋutɔwo hã míeva nɔ kplikplikpli wu. "
Dami.
Ne Ðeviwo Le Nu Xam Le Wo Dzila Ƒe Ku Ta
Ðe nèle nu xam le wò ƒometɔ aɖe ƒe ku ta?
Ne nenemae la, nu kae akpe ɖe ŋuwò nànɔ te ɖe enu?
De ŋugble tso ale si Biblia kpe ɖe sɔhɛ etɔ̃ aɖewo ŋu wote ŋu nɔ te ɖe kuxi ma nu la ŋu kpɔ.
NU SI ME DAMI TO
Dami lé fofoa ƒe foto ɖe asi
Dami
Gbã la, ɖeko wòwɔ abe ta koe nɔ papa ɖum ene.
Gake esi papa ƒe vevesesea dzi ɖe edzi la, nɔnye yɔ dɔnɔkɔʋu.
Megaɖoa ŋku ale si dɔnɔgbɔkpɔlawo kɔe dzoe la dzi kokoko.
Nyemenya be emae anye zi mamlɛtɔ si makpɔe o.
Le ŋkeke etɔ̃ megbe la, ʋukametetedɔ wu papa.
Ƒe ade koe mexɔ ɣemaɣi.
Megabua fɔ ɖokuinye le papa ƒe ku ta.
Megaɖoa ŋku ale si dɔnɔgbɔkpɔlawo kɔe dzoe la dzi eye mebiaa ɖokuinye be: ‘Nu ka tae metɔ ɖi ko nɔ wo kpɔm?
Nu ka tae nyemewɔ naneke tso eŋu o?’
Ne mekpɔ ame tsitsi siwo nye dɔnɔwo la, mesusuna be, ‘Nu ka tae woawo le agbe eye papa ya ku?’
Esi ɣeyiɣiawo va nɔ yiyim la, nɔnye kpe ɖe ŋunye mete ŋu ƒo nu tso nye seselelãmewo ŋu.
Esi míenye Yehowa Ðasefowo taa, míaƒe hamea me tɔwo na kpekpeɖeŋu geɖe mí.
Ame aɖewo susuna be ne afɔku aɖe dzɔ la, woate ŋu axa nu sẽe ko wòafa na ame, gake menɔ alea le gonyeme o.
Nyemexa nu boo o va se ɖe nye ƒewuiwo me hafi.
Aɖaŋu si maɖo na sɔhɛ siwo dzila aɖe ku na ye nye be, "Gblɔ nu si me tom nèle la na ame aɖe.
Ne ègblɔ nu siwo me tom nèle na ame aɖe kaba la, ate ŋu aɖe vi na wò. "
Nyateƒee, esesẽ nam be fofonye mele agbe hafi meɖo ɣeyiɣi vevi siawo me le nye agbe me o.
Gake ŋugbe si Biblia do le Nyaɖeɖefia 21:4 si gblɔ be eteƒe madidi o Mawu "atutu aɖatsi sia aɖatsi ɖa le [míaƒe] ŋkume, eye ku maganɔ anyi akpɔ o, konyifafa kple ɣlidodo kpakple vevesese hã maganɔ anyi o " la faa akɔ nam.
NU SI ME DERRICK TO
Derrick lé fofoa ƒe foto ɖe asi
Derrick
Nu vevi aɖewo siwo dzi meɖoa ŋkui le fofonye ŋue nye ale si nye kplii míedea tɔƒo kple ale si míeva tsia towo dzi dɔna.
Toawo dzi nɔnɔ doa dzidzɔ nɛ.
Dzidɔ nɔ fu ɖem na fofonye; meɖo ŋku edzi be meva srãe kpɔ le kɔdzi zi ɖeka eve aɖewo le nye ɖevime.
Gake nyemenya be eƒe dɔa sesẽ nenema gbegbe o.
Dzidɔa wu fofonye esi mexɔ ƒe asieke.
Esi wòku la, avifafa dzi koe menɔ.
Ðeko helehele tsi akɔ nam eye nyemedi be maƒo nu na ame aɖeke o.
Nyemese le ɖokuinye me alea kpɔ o eye naneke wɔwɔ megadzroam o.
Sɔhɛwo ƒe habɔbɔ si me menɔ le sɔleme la me tɔwo fa akɔ nam le gɔmedzedzea me gake wova dzudzɔ.
Nya siwo wogblɔna ƒe ɖewoe nye, "Fofowò ƒe ɣeyiɣie de " alo "Mawue yɔe " alo "Fifia ele dziƒo. "
Nya mawo mena nye dzi dze eme o, gake nyemenya naneke tso nu si Biblia fia tso nya mawo ŋu o.
Emegbe Yehowa Ðasefowo va nɔ Biblia srɔ̃m kple nɔnye eye nye kple fonye hã míeva te nua sɔsrɔ̃.
Míesrɔ̃ nu tso nɔnɔme si me ame kukuwo le kple tsitretsitsi ƒe ŋugbe si Mawu do si faa akɔ na ame la ŋu.
(Yohanes 5:28, 29) Gake mawunyakpukpui si kpe ɖe ŋunye wue nye Yesaya 41:10, afi si Mawu gblɔ le be: "Mègavɔ̃ o, elabena meli kpli wò.
Mègatsi dzi o, elabena nyee nye wò Mawu.
Mado ŋusẽ wò; makpe ɖe ŋuwò. "
Enyanya be Yehowa li kplim la fa akɔ nam ŋutɔ ɣemaɣi eye egafaa akɔ nam fifia.
NU SI ME JEANNIE TO
Jeannie lé nɔa ƒe foto ɖe asi
Jeannie
Kansa wu nɔnye esi mexɔ ƒe adre.
Ðeko wònɔ abe drɔ̃e kum menɔ gbe ma gbe ene.
Meɖo ŋku edzi be eku le aƒe me eye tɔgbuinye kple mamanye nɔ anyi hafi wòku.
Eye ame sia ame nɔ anyi kpoo.
Meɖo ŋku edzi hã be koklozi tɔtɔe míeɖu fiẽ ma.
Mese le ɖokuinye me be evɔ nam.
Mesusui ɣemaɣi kple ƒe aɖewo megbe be, ele be manɔ te sesĩe le nɔvinyenyɔnuvia ta.
Eya ta nyemekɔa nu le nye seselelãmewo dzi o.
Meɖo ŋku ale si Yehowa Ðasefowo ƒe hame si le míaƒe nutoa me ɖee fia be yewolɔ̃ mí eye wokpe ɖe mía ŋu la dzi.
Togbɔ be míedze kpekpeawo dede le Fiaɖuƒe Akpata me medidi o hã, mía nɔvi siwo le hamea me kpe ɖe mía ŋu abe ɖe wodze si mí ƒe gbogbowo ene.
Papa meɖa fiẽnu o hena ƒe ɖeka sɔŋ elabena ame aɖe tsɔa nuɖuɖu vanɛ na mí fiẽ sia fiẽ.
Mawunyakpukpui aɖe si dzi meɖoa ŋkui ye nye Psalmo 25:16, 17.
Hakpalaa ƒo koko na Mawu le afi ma be: "Trɔ ɖe ŋunye, ne nàve nunye, elabena metsi akogo, eye metsi asi.
Nye dzimexaxawo dzi ɖe edzi; ɖem tso nye xaxawo me. "
Efaa akɔ nam be manyae be ne èlé blanui la, ame aɖe li akpe ɖe ŋuwò.
Mawu akpe ɖe ŋuwò.
Biblia ƒe kpekpeɖeŋu wɔe be nyemena ta o eye mena nye susu le nu nyuiwo abe tsitretsitsi mɔkpɔkpɔ si ŋu Biblia ƒo nu tsoe si faa akɔ na ame ene la ŋu.
Mɔkpɔkpɔ le asinye be magakpɔ nɔnye ake eye mava nya nu geɖe tso nɔnye si le lãmesẽ blibo me la ŋu le paradiso me le anyigba dzi.
2 Petro 3:13.
Ne èdi be yeanya nu geɖe wu tso Biblia me gbedeasi si faa akɔ na ame siwo le nu xam ŋu la, ekema wɔ agbalẽ si nye "Ne Wò Lɔlɔ̃tɔ aɖe Ku " ƒe kɔpi le internet dzi.
Ʋu www.jw.org/ee eye àkpɔe le AGBALẼWO > AGBALẼWO KPLE AGBALẼ GBADZAWO.
Ne Viwò Bia Nya Wò Tso Ku Ŋu
Viwò si xɔ ƒe ade bia wò be: "Ta, wò hã ègbɔna kuku gea? "
Nyabiasea wɔ nuku na wò eye nèbia ɖokuiwò be: ‘Ðe vinyea tsi ase nya sia gɔmea?
Aleke maɖe nu me nɛ tso ku ŋu?’
Ðeviwo bua tame tso ku ŋu.
Ne wole fefem la, wo dometɔ aɖewo wɔa aye be yewoku gɔ̃ hã.
Eya ta mele be nàƒo asa na nuƒoƒo tso ku ŋu na viwòa o, eye ne ebia nya aɖe wò tso ku ŋu la, lɔ̃ faa nàɖe eme nɛ.
Ne èƒoa nu tso ku ŋu na viwòa ɣeaɖewoɣi la, awɔe be mavɔ̃ agbɔ eme ne miaƒe ame vevi aɖe ku o.
Nuƒoƒo tso ku ŋu mana viwò navɔ̃ agbɔ eme o.
Ke boŋ aɖe eƒe vɔvɔ̃a dzi akpɔtɔ.
Ke hã ehiã be nàɖɔ eƒe susu ɖo le nanewo gome.
Le kpɔɖeŋu me, numekula aɖewo gblɔna be ɖevi siwo mekpɔ xɔ ƒe ade haɖe o la dometɔ geɖe bunɛ be ame ate ŋu aku agafɔ enumake.
Ne ɖeviwo le fefem la, wo dometɔ aɖewo kua ayeku, eye kaka nàkpɔ la, woawoe nye ema gafɔ.
Gake ne ɖeviawo va tsi vie wu la, wova nɔa tame bum tso ku ŋu vevie, esiae wɔnɛ be wonɔa nya geɖewo biam, wotsia dzi eye wovɔ̃na gɔ̃ hã, vevietɔ ne woƒe ame vevi aɖe ku.
Eya ta ele vevie be miadzro nu me tso ku ŋu kpli wo.
Susuŋutinunyala Marion Haza gblɔ be: "Ne viwòa se le eɖokui me be mèlɔ̃na ɖoa dze tso ku ŋu na ye o la, atsi dzi vevie ne ele tame bum tso ku ŋu. "
Mehiã be nàtsi dzi fũu ɖe nya si nàgblɔ nɛ ŋuti o.
Le numekuku aɖe nu la, nu si ko ɖeviwo "dinae nye be woagblɔ nyateƒea na yewo tufafatɔe. "
Nyae be ɖeviwo mebiaa nya ne womesu te na ŋuɖoɖoa sese o.
Wɔ mɔnukpɔkpɔ siwo aʋu ɖi ŋu dɔ nàƒo nu tso ku ŋu nɛ.
Ne viwòa kpɔ xevi kuku aɖe le mɔ to alo miaƒe aƒemelã aɖe ku la, àte ŋu abia nya bɔbɔe aɖewoe siwo ana wòagblɔ eƒe susu.
Le kpɔɖeŋu me, àte ŋu abiae be: "Ðe lã kukua le fu kpema?
Ðe vuvɔ le ewɔma?
Ðe dɔ le ewuma? Aleke nàwɔ anya be ame alo lã aɖe ku? "
Biblia ƒe mɔfiame: Nyagblɔla 3:1, 7.
Mègaɣla nyateƒea ɖee o.
Ne miaƒe ame nyanyɛ alo ƒometɔ aɖe ku la, mègade ba mo na nyaa agblɔ be, "Eyi nugbe " o.
Viwòa asusui vodadatɔe be ame si ku la agatrɔ agbɔ kpuie.
Ke boŋ zã nya siwo gɔme sese le bɔbɔe nàtsɔ aɖe nu me nɛ.
Àte ŋu agblɔ nɛ be: "Esi mama kua, eƒe ŋutilã megale dɔ wɔm o.
Mímagate ŋu aɖo dze kplii o, gake míate ŋu anɔ ŋku ɖom edzi. "
Biblia ƒe mɔfiame: Efesotɔwo 4:25.
Esi ɖeviwo susunɛ be ne wole nu ƒom tso ku ŋu la ɖe wokuna ta la, ka ɖe edzi nɛ be naneke mele ewɔ ge o
Ka ɖe edzi nɛ be menye eƒe vodadae o.
Ate ŋu asusui be yee wɔ nane alo yee susu nane tae amea ku.
Esi nàgblɔ ko be menye egbɔ wòtso be amea ku o teƒe la, àte ŋu abiae be: "Nu kae na nèsusui be wò vodadae? "
Ðo to nyuie nàse eƒe nyawo, eye mègada eƒe nyawo ɖe anyi o.
Esi ɖeviwo susunɛ be ne wole nu ƒom tso ku ŋu la ɖe wokuna ta la, ka ɖe edzi nɛ be naneke mele ewɔ ge o.
Na viwòa nagblɔ eƒe susu.
Miɖo dze tso miaƒe ame vevi siwo ku, siwo dometɔ aɖewo nye miaƒe ƒometɔ siwo viwòa mekpɔ kpɔ o, la ŋu.
Àte ŋu agblɔ nu nyui siwo mia tasi, nyrui, mama alo tɔgbui aɖe wɔ kpɔ la nɛ, eye miagblɔ nu ɖikokoe aɖe si amea wɔ kpɔ hã nɛ.
Ne mieƒoa nu tso ame siawo tɔgbi ŋu la, akpe ɖe viwòa ŋu wòakpɔe be mele be yeaƒo asa na wo ŋu bubu alo nuƒoƒo tso wo ŋu o.
Gake mègazi viwòa dzi be wòaƒo nu kokoko o.
Àte ŋu ado nyaa ɖa ɣebubuɣi si nèkpɔ be asɔ wu.
Biblia ƒe mɔfiame: Lododowo 20:5.
Agbalẽ si nye Srɔ̃ Nu tso Nufiala Gã la Gbɔ ƒe ta 34 kple 35 ate ŋu akpe ɖe viwòwo ŋu woasrɔ̃ nu tso nya si Biblia gblɔ tso ku ŋu la ŋu.
Ele AGBALẼWO > AGBALẼWO KPLE AGBALẼ GBADZAWO
"Ðoɖoeziɣi li, eye nuƒoɣi li. "
Nyagblɔla 3:1, 7.
"Ame sia ame neto nyateƒe. "
Efesotɔwo 4:25.
"Ŋutsu ƒe tameɖoɖo ɖe dzi me le abe tɔ goglo ene, ke nugɔmesela dunɛ. "
Lododowo 20:5.
NYA VEVI SIWO NÀTE ŊU AGBLƆ NƐ
Ne miaƒe ame vevi aɖe ku la, àte ŋu akpe ɖe viwòa ŋu wòase nya siwo gbɔna la gɔme nyuie ale be vɔvɔ̃ nagaɖoe agbɔ eme o:
Ka ɖe edzi nɛ be eya hã maku o.
Gblɔ nɛ be ne nane dzɔ ɖe ye dzi la, matsi asi o, yeƒe ƒometɔwo li akpe ɖe eŋu.
Ne ame ku la, megale fu kpem o.
Gblɔ nɛ be yewoanɔ ŋku ɖom ame si ku la dzi.
Àte ŋu agblɔ be: "Mímagate ŋu akpɔ mama o, gake àte ŋu anɔ ŋku ɖom edzi. "
Mègasusu be ne meɖe nya sia me na viwòa o lae ana wòaɖe dzi ɖi o.
Ðe wòana wòava nɔ nu tramatramawo susum boŋ.
Mɔkpɔkpɔ Si Li Na Kukuawo Aleke Nàwɔ Aka Ðe Edzi?
Ame siwo mele ɖeke me nyam o lae xɔnɛ sena be ame kukuwo agava nɔ agbe akea?
Apostolo Paulo mesusui nenema o.
Mawu ƒe gbɔgbɔ ʋãe wòŋlɔ bena: "Ne agbe sia ɖeɖe ko mee míekpɔ mɔ na Kristo le la, ekema míaƒe nue wɔ nublanui wu.
Gake azɔ wofɔ Kristo ɖe tsitre tso ame kukuwo dome, eye wònye ame siwo dɔ alɔ̃ le ku me la ƒe kutsetse gbãtɔ. " (1 Korintotɔwo 15:19, 20) Paulo ka ɖe tsitretsitsia dzi bliboe.
Woɖo kpe tsitretsitsia ƒe nyateƒenyenye dzi esi wofɔ Yesu ŋutɔ ɖe tsitre.
(Dɔwɔwɔwo 17:31) Ema tae Paulo yɔ Yesu be, "kutsetse gbãtɔ " ɖo, elabena eyae nye ame gbãtɔ si wofɔ ɖe tsitre hena agbe tegbee nɔnɔ.
Ne Yesue nye ame gbãtɔ si wofɔ alea la, ke efia be woafɔ ame bubuwo hã nenema ke.
Nyɔnu aɖe ʋu Biblia ɖe asi hele etsɔme kpɔm ɖaa kakaɖedzitɔe
Hiob gblɔ na Mawu be: ‘Wò asinudɔwɔwɔ ƒe nu adzro wò vevie.’ Hiob 14:14, 15
Susu bubu si tae nàte ŋu aka ɖe tsitretsitsimɔkpɔkpɔa dzie nye esi: Yehowa nye nyateƒe Mawu.
"Mawu . . . mate ŋu aka aʋatso o. "
(Tito 1:2) Yehowa meka aʋatso kpɔ o, eye maka aʋatso gbeɖe o.
Ðe wòado ŋugbe be yeafɔ ame siwo ku la ɖe tsitre, eye kura gɔ̃ hã wòaɖee afia be yeate ŋu afɔ ame kukuwo ɖe tsitre, evɔ mawɔ eƒe ŋugbedodoa dzi oa?
Yehowa mate ŋu awɔ nu nenema gbeɖe o!
Nu ka tae Yehowa ɖoe be yeafɔ ame kukuwo ɖe tsitre le etsɔme?
Eƒe lɔlɔ̃ tae.
Hiob bia be: "Ne ame ku la, ɖe wòagagbɔ agbea? "
Eya ŋutɔ ɖo eŋu be: ‘Àyɔm, eye matɔ na wò.
Wò asinudɔwɔwɔ ƒe nu adzro wò vevie.’
(Hiob 14:14, 15) Hiob ka ɖe edzi be ye Fofo lɔ̃ame si le dziƒo la adi vevie be yeafɔ ye ɖe tsitre.
Ðe Mawu trɔa?
Mawu ŋutɔ gblɔ be: "Nyee nye Yehowa; nyemetrɔna o. "
(Malaki 3:6) Egakpɔtɔ le Mawu dzrom vevie be yeana ame siwo ku la nagbɔ agbe eye woanɔ lãmesẽ kple dzidzɔ me.
Ðeko wòle abe ale si dzila lɔ̃ame ɖe sia ɖe si vi ku na la dina vevie be yeagakpɔ ye via ake la ene.
Gake nu si to vovoe nye be, ŋusẽ le Mawu ya si be wòawɔ nu sia nu si wòdi. Psalmo 135:6.
Ku nye kuxi sesẽ aɖe, gake egbɔkpɔnu si de blibo le Mawu si
Yehowa ana ŋusẽ Via be wòafɔ ame siwo ku la ɖe tsitre be wòahe dzidzɔ manyagblɔ vɛ na ƒometɔ siwo le woƒe ame veviwo ƒe ku fam.
Gake aleke Yesu sena le eɖokui me le tsitretsitsia ŋu?
Hafi Yesu nafɔ Lazaro ɖe tsitre la, ekpɔ veve si gbegbe sem Lazaro nɔvinyɔnuawo kple wo xɔlɔ̃wo le, eye eya ŋutɔ hã "fa avi. "
(Yohanes 11:35) Ɣebubuɣi la, Yesu do go ahosi si tso Nain, si ƒe viŋutsu ɖekɛa ku.
Esi Yesu kpɔ ahosia la, "eƒe nu wɔ nublanui nɛ, eye wògblɔ nɛ be: ‘Dzudzɔ avifafa.’
" Eye wòfɔ via ɖe tsitre enumake.
(Luka 7:13) Esia fia be amewo ƒe ku kple nuxaxa tena ɖe Yesu dzi vevie.
Eya ta dzidzɔ ka gbegbee nye esi wòanye na Yesu be yeana ame siwo le nu xam le xexea me godoo la ƒe nuxaxa nu nayi eye dzidzɔ nayɔ woƒe dziwo me!
Ŋutsu aɖe wɔ atuu na vianyɔnuvi sue
Ðe ku do nuxaxa na wò kpɔa?
Ðewohĩ awɔ na wò be ku nye kuxi si ŋu womate ŋu awɔ naneke le o.
Gake egbɔkpɔnu li. Eyae nye be Mawu ato Via dzi agbɔ agbe ame siwo ku.
Ðo ŋku edzi be Mawu di be wò ŋutɔ nàkpɔ eteƒe.
Edi be nànɔ afi ma awɔ atuu na wò ame veviwo.
Kpɔe ɖa ko be wò kpli wo miewɔ ɖeka hele ɖoɖo wɔm ɖe etsɔme mavɔ ŋu, esime ame aɖeke magaku agblẽ nɔvia ɖi gbeɖe o!
Lionel, si ŋu nya míegblɔ va yi la, gblɔ be: "Meva srɔ̃ nu tso tsitretsitsia ŋu mlɔeba.
Le gɔmedzedzea me la, esesẽ nam be maka ɖe edzi, eye nyemexɔ ame si ƒo nu tso eŋu nam la dzi se o.
Gake nye ŋutɔ medii le Biblia me eye mekpɔe be nyateƒee!
Eya ta mele tsɔtsɔm nam o, medi be magakpɔ tɔgbuinye ake. "
Àdi be yeagasrɔ̃ nu geɖe tso nya sia ŋua?
Adzɔ dzi na Yehowa Ðasefowo be yewoakpe ɖe ŋuwò nàkpɔ nu si tae yewoka ɖe tsitretsitsia dzi nenema gbegbe ɖo la le wò ŋutɔ wò Biblia me.
Mɔkpɔkpɔ Kae Li Na Kukuawo?
Nya nyui kae li ku ɖe ame kukuwo ŋu?
Lazaro si wofɔ ɖe tsitre la nɔvinyɔnu Marta kple Maria xɔe atuu
Esi Yesu va ɖo Betania, afi si te ɖe Yerusalem ŋu la, exɔlɔ̃ Lazaro ku xoxo ŋkeke enee nye ema.
Yesu kplɔ Marta kple Maria, siwo nye ame si ku la nɔvinyɔnuwo, ɖo yi afi si woɖi Lazaro ɖo.
Eteƒe medidi o, amewo va ƒo zi ɖe teƒea.
Àte ŋu akpɔ ale si gbegbe dzi dzɔ Marta kple Maria esi Yesu fɔ Lazaro ɖe tsitre la le susu mea?​ Xlẽ Yohanes 11:21-24, 38-44.
Marta nya nu tso nya nyui si ku ɖe kukuawo ŋu la ŋuti xoxo.
Enyae be Yehowa afɔ ame kukuwo ɖe tsitre woagava nɔ agbe le anyigba dzi.​ Xlẽ Hiob 14:14, 15.
Nɔnɔme ka mee ame kukuwo le?
Adam wɔwɔ, kple eƒe ku emegbe
Mawu gblɔ na Adam be: "Anyi nènye, eye anyi ke nàgatrɔ azu! " 1 MOSE 3:19.
Anyie wotsɔ mè amegbetɔwo.
(1 Mose 2:7; 3:19) Menye gbɔgbɔ siwo do ŋutilã woe míenye o.
Anyigbadzinuwɔwɔwoe míenye, eya ta míaƒe akpa aɖeke meyia edzi nɔa agbe le míaƒe ku megbe o.
Ne míeku la, míaƒe susu dzudzɔa dɔwɔwɔ, eye míaƒe tamesusuwo nu yina.
Eya ta esi wofɔ Lazaro ɖe tsitre la, megblɔ nya aɖeke si fia be ekpɔ nane teƒe le ku me o, elabena kukuawo meganyaa naneke o.​ Xlẽ Psalmo 146:4; Nyagblɔla 9:5, 6, 10.
Ðe Mawu wɔa funyafunya ame kukuwo le dzo mea?
Esi Biblia gblɔ be kukuawo menya naneke o ta la, edze ƒãa be funyafunyawɔwɔ amewo le dzo mavɔ me nye alakpanufiafia si doa vlo Mawu.
Fuwɔwɔ amewo le dzo me nye ŋunyɔ nɛ.​ Xlẽ Yeremiya 7:31.
Kpɔ video si nye Nɔnɔme Ka Mee Ame Kukuwo Le?
Ðe kukuawo ate ŋu aƒo nu na mía?
Ame kukuwo mate ŋu aƒo nu alo ase nu o.
(Psalmo 115:17) Gake mawudɔla vɔ̃ɖiwo li, eye woate ŋu aƒo nu na amewo ameflutɔe abe ame siwo ku lae le nu ƒom ene.
(2 Petro 2:4) Yehowa medina kura be míate kpɔ be míaƒo nu kple ame kukuwo o.​ Xlẽ 5 Mose 18:10, 11.
Ame kawoe woafɔ ɖe tsitre?
Ŋutsu aɖe si wofɔ ɖe tsitre le Paradisoa me le nu srɔ̃m tso Mawu ŋu.
Eye ŋutsua hã va le nu fiam ame bubu siwo wofɔ ɖe tsitre.
Woafɔ ame kuku miliɔn geɖe siwo le yɔdowo me la ɖe tsitre woava nɔ agbe le anyigba dzi.
Woafɔ ame siwo menya Mawu o eye wowɔ nu vlowo la dometɔ aɖewo gɔ̃ hã ɖe tsitre.​ Xlẽ Luka 23:43; Dɔwɔwɔwo 24:15.
Mɔnukpɔkpɔ asu ame siwo woafɔ ɖe tsitre la si be woasrɔ̃ nu tso Mawu ŋuti nyateƒea ŋu ahaɖee afia be yewoxɔ Yesu dzi se to toɖoɖoe me.
(Nyaɖeɖefia 20:11-13) Ame siwo woafɔ ɖe tsitre la dometɔ siwo awɔ nu nyui la anɔ agbe tegbee le anyigba dzi.​ Xlẽ Yohanes 5:28, 29.
Nu kae tsitretsitsia fia mí tso Yehowa ŋu?
Ale si Mawu dɔ Via ɖa wòva tsɔ eƒe agbe na ɖe mía ta lae wɔe be woate ŋu afɔ ame kukuwo ɖe tsitre.
Eya ta tsitretsitsia nye Yehowa ƒe lɔlɔ̃ kple amenuveve ɖeɖe fia mí.
Ne wofɔ ame kukuwo ɖe tsitre la, wo dometɔ kae nàdi vevie be yeakpɔ?​ Xlẽ Yohanes 3:16; Romatɔwo 6:23.
NU SI AKPE ÐE AME SIWO LE NU XAM LA ŊU
VEVE SI AME SENA NE EƑE AME VEVI AÐE KU LA NYE NU SI ŊU NUMEKULAWO LE NU ME KUM TSOE VEVIE LE ŊKEKE SIAWO ME.
Ke hã, abe ale si míegblɔe va yi ene la, zi geɖe la, aɖaŋuɖola nyuitɔ ƒe aɖaŋuɖoɖowo wɔa ɖeka kple esi dze le blemagbalẽ aɖe si nye Biblia, si ƒe nyawo gaɖea vi la me.
Esia gate gbe ɖe ale si Biblia ƒe mɔfiamewo nu meyi na gbeɖe o la dzi.
Aɖaŋuɖoɖo gbogbo aɖewo siwo dzi míate ŋu aka ɖo la le Biblia me.
Aɖaŋu siwo wòɖo la, megale teƒe bubu aɖeke o eye woate ŋu afa akɔ na ame siwo le nu xam.
Eka ɖe edzi na mí be míaƒe ame vevi siwo ku la, mele fu kpem o
Biblia gblɔ le Nyagblɔla 9:5 be: "Kukuawo meganya naneke kura o. "
Woƒe "tamesusuwo katã nu yina. "
(Psalmo 146:4) Esia sɔ kple nya si Biblia gblɔ be ku sɔ kple alɔ̃dɔdɔ la. Yohanes 11:11.
Mawu si lɔ̃a ame la dzixɔse si me sẽ nana ame kpɔa akɔfafa
Biblia gblɔ le Psalmo 34:15 be: "Yehowa ƒe ŋkuwo le ame dzɔdzɔewo ŋu, eye eƒe towo le woƒe ɣlidodowo ŋu. "
Gbedodoɖa mele abe ale si míagblɔ míaƒe dzimenya na ame aɖe be míaƒe dzi nadze eme alo aɖɔ míaƒe susu ɖo ko o.
Ekpena ɖe mía ŋu be mí kple mía Wɔla, ame si ate ŋu azã eƒe ŋusẽ atsɔ afa akɔ na mí la, dome nɔna nyuie.
Míele mɔ kpɔm na etsɔme nyui aɖe
Bu ɣeyiɣi aɖe si ava le etsɔme esime woafɔ ame siwo le yɔdowo me la ɖe tsitre woagava nɔ agbe le anyigba dzi la ŋu kpɔ!
Biblia ƒo nu tso nya sia ŋu zi geɖe.
Biblia ɖɔ ale si nɔnɔmea anɔ le anyigba dzi ɣemaɣi be Mawu "atutu aɖatsi sia aɖatsi ɖa le [míaƒe] ŋkume, eye ku maganɔ anyi akpɔ o, konyifafa kple ɣlidodo kpakple vevesese hã maganɔ anyi o. " Nyaɖeɖefia 21:3, 4.
Ame geɖe siwo xɔ Yehowa, Mawu si ŋu Biblia ƒo nu tsoe dzi se la va srɔ̃ ale si woanɔ te ɖe woƒe nuxaxa nu esi wova nya nu tso ale si woafɔ woƒe ame vevi siwo ku la ɖe tsitre ŋu eye wole mɔ kpɔm nɛ.
Le kpɔɖeŋu me, Ann si srɔ̃ xɔ ƒe 65 eye wòku la gblɔ be: "Biblia ka ɖe edzi nam be míaƒe ame vevi siwo ku la mele fu kpem o eye Mawu afɔ ame siwo katã le eƒe susu me la ɖe tsitre.
Nu siawo vaa susu me nam ne mebu ame si ku nam la ŋu, eye esia wɔnɛ be metea ŋu nɔa te ɖe nu si dzɔ ɖe dzinye va yi la nu! "
Tiina si ŋu míeƒo nu tsoe le nyati siawo me gblɔ be: "Tso esime Timo kua, mekpɔe be Mawu lém ɖe te.
Meka ɖe edzi bliboe be Yehowa kpe ɖe ŋunye le nɔnɔ sesẽ ma me.
Eye ŋugbe si Biblia do tso tsitretsitsia ŋu la nye nu ŋutɔŋutɔ nam.
Edoa ŋusẽm be manɔ mɔ kpɔm na gbe si gbe magakpɔ Timo ake. "
Eƒe nya siawo wɔ ɖeka kple ame miliɔn geɖe siwo ka ɖe Biblia dzi la tɔ.
Ne èsusu be nya siwo Biblia gblɔ menye nyateƒe o alo be wonye drɔ̃eƒenyawo la, ke ele be wò ŋutɔ nàku nu me akpɔe ɖa be ɖe aɖaŋu kple ŋugbe siwo wòdo la le eme hã.
Àva kpɔe be Bibliae nye agbalẽ nyuitɔ si akpe ɖe ame siwo le nu xam la ŋu.
ÀTE ŊU ASRƆ̃ NU GEÐE TSO ALE SI WOAVA FƆ AME KUKUWO LA ŊU
Kpɔ video bubu siwo ƒo nu tso nya sia ŋu le míaƒe nyatakakadzraɖoƒe si nye jw.org/ee
Ame aɖewo le Paradiso me eye wole lalam be yewoado woezɔ na yewoƒe ame vevi siwo woafɔ ɖe tsitre
Biblia do ŋugbe be ɣeyiɣi aɖe ava si míagakpɔ míaƒe ame vevi siwo ku
NƆNƆME KA MEE AME KUKUWO LE?
Nɔnɔme Ka Mee Ame Kukuwo Le?
Nu kae dzɔna ɖe ame dzi ne eku?
Ale si Biblia ɖo nya sia ŋu eme kɔ la faa akɔ na ame eye wòdea dzi ƒo na ame
Àkpɔe le AGBALẼWO > VIDEOWO (Ʋu Videowo: Biblia > Biblia Ƒe Nufiafiawo)
ÀDI BE YEASE NYA NYUIA?
Àdi Be Yease Nya Nyuia?
Esi wònye be nya vɔ̃wo bɔ ɖe, afi kae míate ŋu ase nya nyuie le?
Video sia he susu yi Nya Nyui Si Tso Mawu Gbɔ! ƒe agbalẽ gbadzaa dzi
Àkpɔe le AGBALẼWO > VIDEOWO (Ʋu Videowo: Míaƒe Kpekpewo Kple Subɔsubɔdɔa > Ðaseɖiɖi Ƒe Dɔwɔnuwo)
Ne Afɔku Aɖe Dzɔ Nu Siwo Míawɔ Be Míatsi Agbe
"Ya sesẽ si do tso nane si wó sesĩe me la tutum xlã ɖi kloe.
Dzudzɔ to yatoƒe siwo le míaƒe ɔfis, si le dziƒoxɔ kɔkɔ aɖe dzi la me ge ɖe ɔfis la me eye wòlé dzo vlavlavla. "
Joshua. Anyigbaʋuʋu . . . ahom sesẽ ƒe tutu . . . ŋɔdzidonamelawo ƒe amedzidzedze . . . kple tudada amewo le sukukpodzi nye nudzɔdzɔ siwo ŋu nyadzɔdzɔgbalẽwo ƒoa nu tsoe zi geɖe.
Le nyateƒe me la, nuxexlẽ tso afɔkuwo ŋu to vovo sãa na afɔku me toto ŋutɔŋutɔ.
Nu kae wòle be nàwɔ hafi afɔku aɖe nadzɔ, le afɔkua dzɔɣi kple ne wòdzɔ vɔ megbe si awɔe be nàtsi agbe?
DZRA ÐO​ HAFI AFƆKU AÐE NADZƆ!
AFƆKU ate ŋu adzɔ ɖe ame sia ame dzi.
Eya ta dzadzraɖo do ŋgɔ le vevie be nàte ŋu atsi agbe.
Ke aleke nàdzra ɖoe?
Dzra ɖo le susu me.
Lɔ̃ ɖe edzi be afɔkuwo dzɔna eye be afɔku ate ŋu adzɔ ɖe wò kple wò ame veviwo dzi.
Ne afɔku aɖe dzɔ vɔ hafi nèbe yeadzra ɖo la, ke etsi megbe akpa.
Ku nu me tso afɔku siwo ate ŋu adzɔ le mia gbɔ la ŋu.
Nya teƒe siwo amewo asi ayi ne afɔku dzɔ.
Lé ŋku ɖe wò aƒea kple teƒe si wòle ŋu be wotui nyuie, eye wòate ŋu anɔ te ɖe afɔkua nu hã.
Ðe nu siwo ate ŋu ana dzo nadze aƒe la ɖa.
De mɔ̃ siwo ana nànya be dzo dze aƒe la wò aƒea ŋu eye nànɔ kpe siwo le wo me la ɖɔlim edziedzi alo zi ɖeka ya teti ƒe sia ƒe.
Dzra nuhiahiã veviwo ɖo.
Ate ŋu adzɔ be akaɖi, tsi kple ʋuwo manɔ anyi ne afɔku dzɔ o eye fonwo hã mawɔ dɔ o.
Ne ʋu le asiwò la, dze agbagba nàna ami nanɔ eme wòaɖo afã ya teti, eye nàna nuɖuɖu, tsi kple akplo si me nuhiahiã veviwo le nanɔ mia si le aƒea me ɣesiaɣi.
Ƒome aɖe le nuhiahiã veviwo dzram ɖo
Dzadzraɖo do ŋgɔ le vevie be nàte ŋu atsi agbe
Kaƒodzesiwo. Na xɔ̃wò siwo le kpuiƒe kple didiƒe siaa ƒe kaƒodzesiwo nanɔ asiwò.
Wɔ ɖoɖo ɖe ale si miasii ŋu eye minɔ eme dzrom.
Teƒe si tsɔ kpuie wu si miasi ato le miaƒe aƒea me nenɔ nyanya na mi, eye nàfia viwòwo nu si woawɔ ne afɔku aɖe dzɔ le woƒe suku.
Afi si ƒomea akpe ta le ne afɔku dzɔ nenɔ nyanya na mi katã; ɖeka nate ɖe mia ŋu eye ɖeka nanɔ adzɔge, ate ŋu anye sukukpo aɖe dzi loo alo gbadzaƒe aɖe.
Afɔkuŋutinunyalawo ɖo aɖaŋu be wò kple wò ƒomea minɔ zɔzɔm yi teƒe siawo edziedzi.
Ðoe be yeakpe ɖe ame bubuwo ŋu, ame siawo dometɔ aɖewoe nye ame tsitsiwo kple dɔnɔwo.
WƆ NU KPATA​ LE AFƆKUA DZƆƔI
Joshua si ƒe nya míegblɔ va yi gblɔ be: "Esi míaƒe ɔfis lé dzo la, vɔvɔ̃ meɖo ame akpa gãtɔ o, womewɔ nu kpata o.
Wo dometɔ aɖewo tsi woƒe kɔmpiutawo alo nɔ tsi kum ɖe woƒe tsigowo me.
Ŋutsu aɖe ya gblɔ be: ‘Ðewohĩ ele be míalala.’
" Togbɔ be amewo metsi dzi o hãa, Joshua ya do ɣli be: "Ele be míadzo fifi laa! "
Enumake eƒe dɔwɔhatiwo do kplɔe ɖo ɖi to atrakpuiawo dzi ɖo ta anyigba.
"Joshua yi ɣlia dodo dzi be: "Ne ame aɖe dze anyi la milée wòafɔ, mí katã míaɖi dedie! "
Ne dzo dze aƒe.
Bɔbɔ eye nàwɔ kaba ato mɔ si te ɖe ŋuwò ado go.
Esesẽ be woakpɔ nu to dzudzɔ me, eye dzudzɔ si amewo gbɔnae nana wokuna.
Gblẽ nunɔamesiwo ɖi nàdzo.
Ne èdzo le teƒea kaba la, ana nàtsi agbe.
Ne anyigba le ʋuʋum.
Bè ɖe kplɔ̃ aɖe te alo ɖe gli aɖe xa.
Nya be anyigbaʋuʋu suesuesuewo ate ŋu adzɔ akplɔe ɖo, eya ta do yi xexe enumake ne anya wɔ.
Ate ŋu adzɔ be kpekpeɖeŋunadɔwɔlawo mava ɖo kaba o, eya ta ne àte ŋui la, dze agbagba nàkpe ɖe ame bubuwo ŋu.
Ne anyigba le ʋuʋum le atsiaƒu me.
Ne atsiaƒutsia trɔ dzo enumake la, wɔ kaba nàyi teƒe kɔkɔ si tsia maɖo o.
Nya be tsi gbogbo aɖe kple ƒutsotsoe gãwo atrɔ ava.
Ne ahom sesẽ aɖe le tutum.
Yi teƒe si woɖo ɖi be amewo nanɔ ne ahom tu la enumake.
Ne tsi ɖɔ.
Mèganɔ xɔ siwo me tsi ɖɔ ɖo la me o.
Ƒo asa na tsimezɔzɔ alo ʋukuku to tsi me.
Afɔku si manya kpɔ bɔbɔe o ate ŋu anɔ tsi si le sisim me, esia ƒe ɖewoe nye nu gbagbã siwo tsia lɔ ɖe enu, do globowo kple do siwo me elektrik-kawo to le tome.
Tsi si le sisim si ƒe goglome mede meta ɖeka o (0.6) la ate ŋu akɔ ʋu adzoe.
Ame siwo kuna le tsiɖɔɖɔ me la dometɔ geɖe nyea ame siwo dzea agbagba be yewoaku ʋu to tsi siwo le sisim me.
Ne dumegãwo gblɔ be misi la, dzo enumake!
Na xɔ̃wòwo nanya afi si nèle, ne menye nenema o la, woava de woƒe agbe afɔku me anɔ diwòm.
Ƒome aɖe le to ɖom radio
Ne dumegãwo gblɔ be misi la, dzo enumake!
Le afɔkudzɔɣiwo la, nyatakakawo ɖoɖo ɖa to text message dzi ate ŋu anyo wu kaƒoƒo.
Ne dumegãwo de se be ame sia ame nenɔ eƒe me loo alo afi si wòle la, nɔ xɔ me.
Ne edzɔ be aɖi xɔ yame le miaƒe nutoa me loo, nuklia-mɔ̃ aɖe wó loo alo ame aɖe wu aɖi ɖe yame tsɔ dze miaƒe nutoa dzi la, nɔ xɔ me, tu yatoƒewo, eye nàxe yatoƒe ɖe sia ɖe le ʋɔtruwo kple fesrewo ŋu.
Se mia gbɔ nyadzɔdzɔwo le television alo radio dzi.
Nɔ xɔ me va se ɖe esime dumegãwo gblɔ be afɔkua nu yi hafi nàdo go.
WƆ NU SIWO ANA NÀNƆ DEDIE​ NE WÒDZƆ VƆ MEGBE!
Be nàƒo asa na dɔlélewo kple afɔku bubuwo la, bu aɖaŋuɖoɖo siawo ŋu kpɔ:
Nɔ xɔ̃wòwo gbɔ ne anya wɔ, tsɔ wu be nànɔ afi si wosika ame gbogbowo ɖo.
Na afi si nèle la nanɔ dzadzɛ.
Zã ametakpɔnuwo ne èle gbeɖuɖɔwo lɔm.
Ne anya wɔ la, do aŋesiwuiwo kple afɔkpa titri, ɖɔ xɔtulawo ƒe kuku eye nàtsɔ nu abla ŋɔti.
Nɔ ŋudzɔ ɖe elektrik-kawo kple dzo siwo ate ŋu anɔ nu siwo fiã la me ŋu.
Yi dɔ siwo nèwɔna gbe sia gbe dzi abe ale si nèwɔnɛ ene, ne anya wɔ.
Ele be viwòwo nakpɔe be wò susu dze akɔ anyi eye mɔkpɔkpɔ mebu ɖe wò o.
Kpe ɖe viwòwo ŋu woawɔ woƒe sukudɔdeasiwo, fe kpli wo eye miaxlẽ Biblia, ado gbe ɖa ɖekae.
Mègana nyadzɔdzɔ siwo woanɔ gbɔgblɔm tso afɔkua ŋu naxɔ susu me na wò o, eye mèganɔ dziku ɖem ɖe ƒomea me tɔwo ŋu o.
Lɔ̃ woakpe ɖe ŋuwò eye nàkpe ɖe amewo ŋu.
Ƒome aɖe le dɔ siwo wowɔna gbe sia gbe la wɔm le afɔku aɖe megbe
Le afɔkua megbe la, yi dɔ siwo nèwɔna gbe sia gbe la dzi ne anya wɔ
Nenɔ susu me na wò be afɔkuwo gblẽa nu.
Dziɖuɖua kple kpekpeɖeŋunahabɔbɔwo ƒe taɖodzinue nye be woakpe ɖe amewo ŋu woatsi agbe menye be woaɖo woƒe nu siwo katã gblẽ la teƒe na wo o.
Nu siwo ko míehiã be míanɔ agbee nye tsi nyui, nuɖuɖu, nudodowo kple mlɔƒe. 1 Timoteo 6:7, 8.
Nyae be nu ate ɖe dziwò eye lɔ̃ woakpe ɖe ŋuwò.
Zi geɖe la, esia dzɔna ne afɔkua nu yi vɔ.
Dzesia ƒe ɖewoe nye dzodzodzoetsitsi, blanuiléle kple seselelãme ƒe tɔtrɔ kpata kpakple ale si wòsesẽna be woabu tame, awɔ dɔ alo adɔ alɔ̃.
Ðo dze tso eŋu na xɔ̃wò siwo tsɔa ɖe le eme na wò.
Togbɔ be Joshua tsi agbe esi dzo dze afi si wòwɔa dɔ le hã, eƒe ame nyanyɛ geɖe ku.
Kristotɔ hamemetsitsiwo kple tagbɔdɔdalawo kpe ɖe eŋu.
Joshua gblɔ be: "Woka ɖe edzi nam be nye nuxaxaa ate ŋu akpe ɖe ŋunye be mahaya eye be enu ava yi.
Le ɣleti ade megbe la, drɔ̃e baɖabaɖa siwo mekuna la dzi ɖe kpɔtɔ.
Dzesia ƒe ɖewo ya nɔ anyi didi. "
Ne afɔku dzɔ la, enana mímebua nuwo ŋu nyuie o.
Esia nana ame aɖewo bua fɔ Mawu.
Abe Joshua enea, "ame geɖe sea veve ɖe ame siwo tsi afɔku aɖe me la ta. "
Egblɔ be "Egawɔna nam kokoko be ɖe wòle be maxɔ ame geɖe ɖe agbe hafi.
Nu si dzi mexɔ see nye be madidi o Mawu aɖɔ nu madzɔmadzɔ ɖe sia ɖe ɖo le anyigba dzi, eye esia faa akɔ nam.
Gake fifia, medea asixɔxɔ agbe ŋu eye mewɔa nu sia nu si mate ŋui be makpɔ eta. " Nyaɖeɖefia 21:4, 5.
Ðe Nu Siwo Nèhiã La Le Asiwòa?
Nuhiahiã veviwo
Habɔbɔ siwo kpɔa nuwo gbɔ ne afɔku dzɔ ɖo aɖaŋu na ƒomewo be, woadzra nuhiahiã veviwo ɖo eye woanɔ esiwo hiã be woaɖɔli la ɖɔlim ƒe sia ƒe.
Afi si nèle kple nɔnɔme si me nèle ye abia nu si nàtsɔ ɖe asi, eya ta bia nya kpatawo gbɔ kpɔdɔwɔƒe si le mia gbɔ be woaɖo aɖaŋu na wò.
Anyo be ame sia ame nàdzra tsi galɔn etɔ̃ (Lita 11) ya teti kple nuɖuɖu si magblẽ o, si mehiã be woaɖa hafi aɖu o la ɖo.
Azɔ hã, ƒome aɖewo dzra "akplo si me nuhiahiãwo le si woate ŋu atsɔ ɖe asi bɔbɔe " la ɖo, eye nu siwo nɔa eme ƒe ɖewoe nye esiawo:
Kuntruwo, vuvɔmewuwo kple afɔkpa titriwo
Tɔtsi, radio (kpe alo nu si wotsɔ tsadzi na kpea) kple kpe bubuwo
Nugo si me atike veviwo le kple kpẽ si woaku abia kpekpeɖeŋu
Nuɖugbawo, ganugoeʋunu, dɔwɔnuwo abe sakisi, hɛ̃ vi kple esiawo tɔgbi kple matsesi si mate ŋu aɖo tsi o
Ŋɔtiblanu kple aŋe gbadzaa si woate ŋu atsɔ awɔ agbadɔ
Numeklɔbrɔs, adzalẽ, tsiletse kple afɔdzidepepa
Nu siwo woatsɔ akpɔ ɖeviwo kple ame tsitsi alo dɔnɔ si ŋu hiahiã tɔxɛwo le la gbɔ
Nugo si me tsi mate ŋu age ɖo o, si me atike veviwo kple atike siwo ɖɔktawo ŋlɔ kpakple agbalẽ vevi bubuwo le
Kaƒodzesiwo kple teƒe siwo woate ŋu aƒo ƒu ɖo kple anyigbatatagbalẽ
Ga kple gaxɔgbalẽvi
Aƒe alo ʋu ƒe safui bubu siwo li
Pepa, nuŋlɔti, agbalẽ kple ɖeviwo ƒe fefenuwo
Biblia
Ne Afɔku Aɖe Dzɔ
"Gbã la, mɔkpɔkpɔ bu ɖe mí.
Ba kple tsiɖɔɖɔ gblẽ nu siwo katã nɔ mía si la dome. " Andrew, Sierra Leone.
"Le ahom sesẽa megbe la, míetrɔ va míaƒe aƒea me.
Naneke mesusɔ o.
Míaƒe nu ku.
Ðeko vinyenyɔnua tu klo anyi eye wòwó avi doo. " David, Virgin Islands.
NE AFƆKU dzɔ ɖe dziwò kpɔ eye nètsi agbe la, àse ale si ame siwo hã tsi agbe le afɔku aɖe me la sena le wo ɖokuiwo me la gɔme: ana wò mo nada tu, màxɔe ase o, àtɔtɔ, àtsi dzi eye àku drɔ̃e baɖabaɖawo.
Agbetsila siwo ƒo dzi ɖe le eye nu te wo ŋu la megadina be yewoanɔ agbe o.
Ne afɔku aɖe gblẽ nu le ŋuwò kpɔ la, ke wò hã àse le ɖokuiwò me be ewu tsɔtsɔ na ye.
Àte ŋu ase le ɖokuiwò me be ne yeku la enyo wu.
Ke hã, Biblia na eme kɔ be susu nyuiwo li siwo ta wòle be nàyi edzi anɔ agbe eye nànɔ mɔ kpɔm na etsɔme nyui aɖe.
NE ÈNYA BIBLIA ME NYATEƑEA LA ANA MƆKPƆKPƆ WÒ
Nyagblɔla 7:8 gblɔ be: "Nu ƒe nuwuwu nyo wu eƒe gɔmedzedze. "
Mɔkpɔkpɔ buna ɖe ame ne afɔku dzɔ ɖe ame dzi teti eye wòle agbagba dzem be yeaŋlɔe be.
Gake ne ègbɔ dzi ɖi be nuwo naɖɔ ɖo vivivi la, nɔnɔmea ava ka ɖe eme.
Biblia gblɔe ɖi be, ɣeyiɣi aɖe ava si me "womagase avifafa alo konyifafa . . . azɔ o. "
(Yesaya 65:19) Esia ava eme ne Mawu Fiaɖuƒea va trɔ anyigbaa wòzu paradiso.
(Psalmo 37:11, 29) Afɔkuwo magadzɔ azɔ o.
Vevesese kple dzodzodzoetsitsiwo katã nu ayi tegbee elabe Mawu Ŋusẽkatãtɔ la do ŋugbe be: "Tsãnuwo magava susu me na ame, alo ava ame ƒe dzi me o. " Yesaya 65:17.
Bu eŋu kpɔ ko: Wɔlaa wɔ ɖoɖo be ‘yeana mɔkpɔkpɔ wò eye etsɔme nanyo na wò’ si fia be ànɔ agbe le tomefafa me le Mawu Fiaɖuƒea me.
(Yeremiya 29:11) Ðe nyateƒenya sia nyanya na nèdi be yeayi edzi anɔ agbea?
Sally si ƒe nya míegblɔ le nyati gbãtɔ me gblɔ be: "Ne èɖoa ŋku nu nyui siwo katã Mawu Fiaɖuƒea ava wɔ na mí le etsɔme dzi na ɖokuiwò la, akpe ɖe ŋuwò nàŋlɔ nu siwo dzɔ va yi la be eye nàkpɔ ŋgɔ. "
Ðe manyo be nàsrɔ̃ nu geɖe tso nu si Mawu Fiaɖuƒea ava wɔ na amegbetɔwo kpuie la ŋu oa?
Ne èwɔe alea la, ana nàka ɖe edzi be togbɔ be afɔku dzɔ ɖe ye dzi hã la, susu nyuiwo li siwo ta wòle be yeayi edzi anɔ agbe fifia eye yeanɔ mɔ kpɔm na ɣeyiɣi si afɔku aɖeke magadzɔ o.
Hafi ɣeyiɣi ma naɖo gɔ̃ hã la, Biblia ɖo aɖaŋu nyui siwo ate ŋu akpe ɖe ŋuwò be nàdo dzi le afɔku si dzɔ ɖe dziwò la me.
Kpɔ eƒe kpɔɖeŋu ʋɛ aɖewo ɖa.
Ði ɖe eme nyuie.
"Gbɔɖeme asiʋlo ɖeka nyo wu dɔ sesẽ wɔwɔ kple dagbadagba ɖe yame asiʋlo eve. " Nyagblɔla 4:6.
Numekulawo gblɔ be ne afɔku aɖe dzɔ ɖe ame dzi, eye emegbe "amea meɖi ɖe eme nyuie o la, dzikatsoƒonamenuawo anyra ɖe edzi, eye wòana amea natɔtɔ ɖe edzi. "
Eya ta anyo be ame nadɔ alɔ aɖi ɖe eme nyuie.
Ðo dze tso eŋu na ame aɖe.
"Nuxaxa le dzi me ɖe wòtea ame ƒe dzi ɖe anyi [alo, "ɖe wònana ame léa blanui, " etenuŋɔŋlɔ], ke nya nyui nana dzi kpɔa dzidzɔ. " Lododowo 12:25.
Gblɔ wò dzimenyawo na wò ƒometɔ alo xɔlɔ̃ si dzi nèka ɖo.
Menye ɖeko ƒometɔwo kple xɔlɔ̃ kplikplikpliwo aɖo to wò ko o, ke boŋ woate ŋu ade dzi ƒo na wò eye woakpe ɖe ŋuwò hã.
Wò susu nenɔ ɣeyiɣi si me nuwo aɖɔ ɖo ŋu.
"Míele dziƒo yeye kple anyigba yeye, siwo me dzɔdzɔenyenye anɔ la, lalam le [Mawu ƒe] ŋugbedodo la nu. " 2 Petro 3:13.
Nya Kae Biblia Gblɔ Tso Dzɔdzɔmefɔkuwo Ŋu?
Menye Mawu gbɔe dzɔdzɔmefɔku siwo dzɔna egbea la tso o, gake etsɔa ɖe le eme na ame siwo ŋu dzɔdzɔmefɔkuwo gblẽ nu le.
Gake fifia gɔ̃ hã la, Mawu faa akɔ na ame siwo ŋu dzɔdzɔmefɔkuwo gblẽ nu le.
2 Korintotɔwo 1:3. Nu ka tae míate ŋu aka ɖe edzi be dzɔdzɔmefɔkuwo menye tohehe tso Mawu gbɔ o?
Ðe dzɔdzɔmefɔkuwo nye dzesi be míele ŋkeke mamlɛawo mea?
Aleke Mawu kpena ɖe ame siwo ŋu dzɔdzɔmefɔkuwo gblẽ nu le la ŋu?
Ðe Biblia ate ŋu akpe ɖe mía ŋu be míadzra ɖo ɖe dzɔdzɔmefɔkuwo ŋua?
Nu ka tae míate ŋu aka ɖe edzi be dzɔdzɔmefɔkuwo menye tohehe tso Mawu gbɔ o?
Mawu zã dzɔdzɔmeŋusẽwo tsɔ he to na amewo le blema.
Gake ne Mawu zã dzɔdzɔmeŋusẽwo tsɔ he to na amewo la, ekpɔa egbɔ be ame vɔ̃ɖiwo koe tsrɔ̃na.
(1 Mose 19:29, 30) Mawu kpɔ du mawo me tɔwo ƒe dziwo me, eye wòtsrɔ̃ ame siwo wòkpɔ be wovɔ̃ɖi la ɖeɖe ko.
Zi geɖe la, dzɔdzɔmefɔkuwo dzɔna le vo me.
Gake hafi Mawu nazã dzɔdzɔmeŋusẽwo atsɔ ahe to na ame vɔ̃ɖiwo la, exlɔ̃a nu wo do ŋgɔ.
Eya ta mɔnukpɔkpɔ sua ame siwo ɖo to nuxlɔ̃amea la si be woasi le afɔkua nu.
1 Mose 7:1-5; Mateo 24:38, 39.
Amegbetɔwo ƒe nuwɔnawo hã le eme tae dzɔdzɔmefɔkuwo dzɔna alo gblẽa nu le amewo ŋu.
Le mɔ ka nu?
Wogblẽa dzɔdzɔmenuwo dome eye wotua xɔ ɖe teƒe siwo anyigbaʋuʋu, tsiɖɔɖɔ kple ya sesẽwo ate ŋu agblẽ nu le bɔbɔe.
(Nyaɖeɖefia 11:18) Mele be míabu fɔ Mawu ɖe tiatia mawo siwo amewo wɔna la ta o. Lododowo 19:3.
Ðe dzɔdzɔmefɔkuwo nye dzesi be míele ŋkeke mamlɛawo mea?
Ɛ̃, Biblia gblɔe ɖi be afɔkuwo adzɔ le "nuɖoanyia ƒe nuwuɣi, " alo "ŋkeke mamlɛawo me. "
(Mateo 24:3; 2 Timoteo 3:1) Le kpɔɖeŋu me, Yesu gblɔ tso míaƒe ŋkekea ŋu be: "Nuɖuɖu ave le teƒeteƒewo, eye anyigba aʋuʋu le teƒeteƒewo. "
(Mateo 24:7) Eteƒe madidi o, Mawu aɖe dzɔdzɔmefɔkuwo kple nu siwo katã nana míesea veve eye míekpea fu la ɖa le anyigba dzi. Nyaɖeɖefia 21:3, 4.
Aleke Mawu kpena ɖe ame siwo ŋu dzɔdzɔmefɔkuwo gblẽ nu le la ŋu?
Mawu toa eƒe Nya, Biblia, dzi faa akɔ na ame siwo ŋu dzɔdzɔmefɔkuwo gblẽ nu le.
Biblia ka ɖe edzi na mí be Mawu tsɔ ɖe le eme na mí eye wòsea veve ɖe mía nu ne míele fu kpem.
(Yesaya 63:9; 1 Petro 5:6, 7) Biblia na míekpɔe hã be Mawu do ŋugbe be ɣeyiɣi aɖe ava si me dzɔdzɔmefɔkuwo magadzɔ azɔ o. Kpɔ aɖaka si nye " Mawunyakpukpui siwo ate ŋu afa akɔ na ame siwo ŋu dzɔdzɔmefɔkuwo gblẽ nu le. "
Mawu toa esubɔlawo dzi kpena ɖe ame siwo ŋu dzɔdzɔmefɔkuwo gblẽ nu le la ŋu.
Mawu ʋãa esubɔla siwo le anyigba dzi be woasrɔ̃ kpɔɖeŋu si Yesu ɖo.
Biblia gblɔe ɖi be Yesu afa akɔ na "ame siwo ƒe dzi gbã " kple "konyifalawo katã. "
(Yesaya 61:1, 2) Mawu subɔlawo hã dzea agbagba be yewoawɔ nenema ke. Yohanes 13:15.
Mawu gatoa esubɔlawo dzi naa kpekpeɖeŋu siwo hiã la ame siwo ŋu dzɔdzɔmefɔkuwo gblẽ nu le. Dɔwɔwɔwo 11:28-30; Galatiatɔwo 6:10.
Yehowa Ðasefowo le aƒe aɖe dzram ɖo le Puerto Rico
Yehowa Ðasefowo le kpekpeɖeŋu nam ame siwo ŋu ahom sesẽ aɖe gblẽ nu le le Puerto Rico
Ðe Biblia ate ŋu akpe ɖe mía ŋu be míadzra ɖo ɖe dzɔdzɔmefɔkuwo ŋua?
Togbɔ be menye dzadzraɖo ɖe dzɔdzɔmefɔkuwo ŋu tae woŋlɔ Biblia ɖo o hã la, mɔfiamewo le eme siwo ate ŋu akpe ɖe mía ŋu.
Wo dometɔ aɖewoe nye esiawo:
Nɔ dzadzraɖoɖi ɖe afɔkuwo ŋu.
Biblia gblɔ be: "Aɖaŋudzela kpɔa afɔku gbɔna eye wòɣlaa eɖokui. "
(Lododowo 22:3) Nunya le eme be míadzra ɖo ɖe afɔkuwo ŋu do ŋgɔ.
Dzadzraɖo do ŋgɔ abia be nàƒo nu vevi siwo nàhiã ne afɔku dzɔ kpata la nu ƒu ɖe akplo me ahana wòanɔ asitsɔƒe na wò, eye wò kple wò ƒomea miadzro nu me ahalɔ̃ ɖe afi si miava do go le ne afɔku dzɔ la dzi.
Agbea nenɔ vevie na wò wu kesinɔnuwo.
Biblia gblɔ be: "Míetsɔ naneke va xexea me o, eye míate ŋu atsɔ naneke adzoe hã o. " (1 Timoteo 6:7, 8) Ele be míanɔ klalo be míagblẽ míaƒe aƒe kple kesinɔnuwo ɖi ale be míasi le afɔku nu.
Ehiã be míaɖo ŋku edzi be míaƒe agbe le vevie wu nunɔamesi ɖe sia ɖe. Mateo 6:25.
Mawunyakpukpui siwo ate ŋu afa akɔ na ame siwo ŋu dzɔdzɔmefɔkuwo gblẽ nu le
1 Mose 18:25: ‘Meka ɖe edzi be Mawu mawɔ nu ma, awu ame dzɔdzɔe kple ame vɔ̃ɖi siaa gbeɖe o.
Ðe anyigba blibo la ƒe Ʋɔnudrɔ̃la la mawɔ nu dzɔdzɔe oa?’
Nu si wòfia: Mawu wɔa nu si le eteƒe ɣesiaɣi; mele be míabu fɔe ne ame nyuiwo ku le dzɔdzɔmefɔkuwo me o.
Psalmo 46:1, 2: "Mawu nye míaƒe sitsoƒe kple míaƒe ŋusẽ, eyae nye xɔnametɔ si li ɖaa le xaxaɣiwo.
Esia tae míavɔ̃ o, togbɔ be anyigba la ƒe nɔnɔme le tɔtrɔm hã. "
Nu si wòfia: Nu ka kee ɖadzɔ le afi si míele o, míate ŋu aɖo ŋu ɖe Mawu ŋu be wòakpe ɖe mía ŋu míanɔ te sesĩe.
Yesaya 63:9: "Le woƒe vevesesewo katã me la, eya hã se veve. "
Nu si wòfia: Mawu sea veve ɖe mía nu ne míele fu kpem.
Yohanes 5:28, 29: "Gaƒoƒo la gbɔna, esime ame siwo katã le ŋkuɖodziyɔdowo me la ase [Yesu ƒe] gbe, eye woado go. "
Nu si wòfia: Míele mɔ kpɔm be míava kpɔ míaƒe ame vevi siwo ku la ake, elabena Mawu ana ŋusẽ Yesu be wòafɔ wo ɖe tsitre.
1 Petro 5:6, 7: "Eya ta mibɔbɔ mia ɖokui ɖe Mawu ƒe asi sesẽ la te . . . esime miedro miaƒe dzimaɖitsitsiwo katã ɖe edzi, elabena eléa be na mi. "
Nu si wòfia: Mawu tsɔ ɖe le eme na mí vevie eye wòdi be míado gbe ɖa na ye tso míaƒe dzimaɖitsitsiwo ŋu.
Nyaɖeɖefia 21:4: "[Mawu] atutu aɖatsi sia aɖatsi ɖa le woƒe ŋkume, eye ku maganɔ anyi akpɔ o, konyifafa kple ɣlidodo kpakple vevesese hã maganɔ anyi o.
Nu si wòfia: Mawu aɖe dzɔdzɔmefɔkuwo kple nu siwo katã nana míekpea fu la ɖa.
Lãmesẽ
Ðe Mawu tsɔ ɖe le míaƒe lãmesẽnyawo mea?
"Meganɔ wain tsu nolawo kple lã tsu ɖulawo dome o. "
Lododowo 23:20.
NU KA TAE WÒLE VEVIE?
Biblia menye atikewɔgbalẽ o; eye mede se ku ɖe amegbetɔ ƒe agbemenuwɔna ɖe sia ɖe hã ŋu o.
Ke hã ale si Mawu bua lãmesẽnyawoe xexlẽ le Biblia me aɖe vi na wò.
NU SI BIBLIA GBLƆ
Mawunyakpukpui geɖe ƒo nu tso ale si Mawu bua ale si míewɔa nu ɖe míaƒe ŋutilã ŋu la ŋu.
Le kpɔɖeŋu me, Biblia ƒo nu tsi tre ɖe nu siwo ate ŋu agblẽ nu le míaƒe ŋutilã ŋu, abe ahamumu kple nu tsu ɖuɖu ene ŋu.
(Lododowo 23:20) Se si Mawu de na blema Israel dukɔa dometɔ aɖewo ku ɖe nu siwo woawɔ atsɔ alé dɔlélewo nu alo axe mɔ ɖe wo nu kura la ŋu.
Dedienɔnɔ ŋuti mɔfiame aɖewo koŋ le Sea me siwo akpe ɖe ame ŋu wòaƒo asa na afɔkuwo.
(5 Mose 22:8) Edze kɔtɛe be Biblia de dzi ƒo na mí be míalé be na mía ɖokuiwo eye míaɖe afɔ siwo sɔ atsɔ akpɔ míaƒe lãmesẽ ta.
Le Biblia ƒe nya nu la, nu ka gbɔe wòtso be míedzea dɔ?
"To ame ɖeka dzi nu vɔ̃ ge ɖe xexea me, eye to nu vɔ̃ me ku la va. "
Romatɔwo 5:12.
NYA SI AMEWO GBLƆNA
Ame geɖe xɔe se be dɔléle nye nane si dzɔ le eɖokui si esime amegbetɔwo nɔ tɔtrɔm.
Ame bubuwo susui be vivimeŋusẽwo, abe gbɔgbɔ vɔ̃wo ene, gbɔe míaƒe lãmesẽkuxiwo tsona.
Le Biblia ƒe nya nu la, esi amegbetɔ gbãtɔwo dze aglã ɖe Mawu ŋu tae míedzea dɔ ɖo.
(Romatɔwo 5:12) Mía dzila gbãtɔ Adam kple Xawa nɔ lãmesẽ blibo me hafi wova dze aglã ɖe Mawu ŋu.
Wonyae be ne yewogbe Mawu ƒe beléname si me lɔlɔ̃ le la, yewoaku.
(1 Mose 2:16, 17) Ke hã woɖoe koŋ tso xɔlɔ̃wɔwɔ si nɔ wo kple Mawu dome la me, ale wobu woƒe blibodedea.
Míenyi blibomademade ƒe dome tso mía dzila gbãtɔ siwo dze aglã ɖe Mawu ŋu la gbɔ.
Eya ta togbɔ be ameƒomea le agbagba dzem kpem be yeaɖe dɔléle ɖa hã la, gbeɖegbeɖea koe.
NU KAE NÀWƆ?
Biblia fia nu be ne èwɔ ɖe Mawu ƒe mɔfiame siwo me nunya le dzi tsɔ dzra wò kplii dome ɖo la, àva nɔ agbe le paradiso me le anyigba dzi le lãmesẽ blibo me.
(Yesaya 33:24) Mawu do ŋugbe be yeaɖe vevesese, dɔléle kple ku ɖa.
Ðe Biblia xe mɔ ɖe atikewɔwɔ nua?
"Ame siwo le lãmesẽ me la mehiã atikewɔla o, gake ame siwo le dɔ lém la hiãe. "
Mateo 9:12.
Ame aɖewo gblɔna be gbɔgbɔmegbedada (si wogayɔna be xɔsegbedada) la nyo wu atikewɔwɔ.
Mawu ɖe mɔ atikewɔlawo nɔ eƒe ame siwo nɔ anyi le Biblia ƒe ɣeyiɣiwo me la dome.
(1 Mose 38:28; Kolosetɔwo 4:14) Naneke mele Biblia me si ɖee fia be Mawu mekpɔ ŋudzedze ɖe atikewɔla mawo ƒe gbewo, dɔmiwo kple nuɖuɖu aɖewo koŋ tsitsri kple dɔdamɔnu bubuwo zazã ŋu o.
Le nyateƒe me la, Yesu gblɔ be "ame siwo le lãmesẽ me la mehiã atikewɔla o, gake ame siwo le dɔ lém la hiãe. "
Ke hã Biblia meda asi ɖe dɔdamɔnu ɖe sia ɖe ƒomevi dzi o.
Le kpɔɖeŋu me, Biblia meda asi ɖe xɔsegbedada siwo li egbea la dzi o.
Eye Mawu meda asi ɖe dɔdamɔnu siwo lɔ gbɔgbɔyɔyɔ ɖe eme hã dzi o.
(Galatiatɔwo 5:19-21) To vovo na dɔdamɔnu siwo Biblia tsri la, nu nyuitɔ si wòle be míawɔ ne míedze dɔe nye be míadi dɔdamɔnu si sɔ kaba ne ɖe li.
Nu Siwo Nàwɔ Be Nànɔ Lãmesẽ Me Wu
AME kae dina be yealé dɔ?
Dɔléle doa nuxaxa na ame eye wògblẽa ga na ame hã.
Ana be dzi madzɔ wò o, eye màte ŋu ayi suku alo awɔ dɔ akpɔ ga o, eye màte ŋu akpɔ wò ƒomea dzi hã o.
Ahiã gɔ̃ hã be ame aɖe nakpɔ dziwò eye nàzã ga gbogbo aɖe ɖe atikewo kple dɔdada ŋu.
Màte ŋu aƒo asa na dɔléle aɖewo ya o.
Gake nu geɖewo li nàte ŋu awɔ be dɔlélewo makpɔ ŋusẽ boo ɖe dziwò o alo aƒo asa na wo keŋkeŋ.
Elabena dzeaʋaɖia, aʋa mesinɛ o.
Kpɔ nu atɔ̃ siwo nàte ŋu awɔ tso egbea dzi be nànɔ lãmesẽ me la ɖa.
1 WƆ NU SI ANA NÀNƆ DZADZƐE
Nu siwo wozãna tsɔ kpɔa ŋutilãmedzadzɛnyenye gbɔ
Kɔdzi si woyɔna be Mayo gblɔ be, "mɔ nyuitɔ siwo dzi ame ato aƒo asa na dɔlélewo kple dɔlékuiwo kaka la dometɔ ɖekae " nye asikɔklɔ.
Mɔ siwo dzi ame tona xɔa kpeƒoame alo dzamezã ƒe dɔlékuiwo bɔbɔe ye nye be wòatsɔ asi si ŋu dɔlékuiwo le anɔ ŋɔtinu alo ŋku lilim.
Mɔ nyuitɔ si dzi nàto aƒo asa na esia ye nye be nànɔ asi klɔm edziedzi.
Beléle na ame ɖokui ahanɔ dzadzɛe ate ŋu axe mɔ ɖe dɔ vɔ̃ɖi aɖewo kaka nu, wo dometɔ aɖewoe nye axamedɔ kple mitsinyenyedɔwo, dɔ siawo wua ɖevi siwo mekpɔ xɔ ƒe atɔ̃ haɖe o la dometɔ miliɔn eve aɖewo ƒe sia ƒe.
Asikɔklɔ ate ŋu aɖe dɔ vɔ̃ɖi si ŋkɔe nye Ebola gɔ̃ hã ƒe kaka dzi akpɔtɔ.
Asikɔklɔ le vevie le ɣeyiɣi aɖewo koŋ me be míakpɔ míawo ŋutɔwo kple ame bubuwo ƒe lãmesẽ ta.
Ele be nàklɔ asi:
Ne ède afɔdzi.
Ne èɖɔli godui na viwò alo ne ede afɔdzi nèkpɔ egbɔ.
Hafi nàkpɔ abi gbɔ, eye ne èkpɔ abia gbɔ vɔ hã.
Hafi nàyi dɔnɔ aɖe gbɔ, eye ne èdzo le egbɔ hã.
Hafi nàɖa nu, nàtsɔ nuɖuɖu aɖo kplɔ̃e alo aɖu nu.
Ne ènyè, èkpe kpe alo fi mitsi.
Ne èka asi lã aɖe ŋu alo lãmi aɖe ŋu.
Ne èbla gbeɖuɖɔ alo tsɔe ƒu gbe.
Mele be nàklɔ asi ɖewoɖewoe o.
Numekukuwo ɖee fia be ame siwo yia dugazewo la dometɔ akpa gãtɔ meklɔa asi nyuie ne wode afɔdzi o eye ame aɖewo meklɔnɛ gɔ̃ hã o.
Aleke wòle be nàklɔ asie?
Kɔ tsi dzadzɛ ɖe asi dzi eye nàwɔ adzalẽ ɖe asi me.
Nɔ asiawo klɔm, ɖo ŋku edzi nàɖe fetuwo kple degblefetsuwo me nyuie, klɔ wò asimegbewo kple asitomewo.
Wɔe sekɛnd 20 ya teti.
Azɔ kɔ tsi ɖe asi dzi nàkpalae.
Tsɔ asitutunu kɔkɔe alo pepatakuvi tutu asi.
Mɔnu siawo le bɔbɔe gake woate ŋu akpɔ tawò tso dɔléle si me eye wòakpɔ wò agbe ta.
2 ZÃ TSI SI LE DZADZƐE
Kɔpo si me tsi dzadzɛ le kple dɔŋuti tsotsoe
Le dukɔ aɖewo me la, avu kple kɔe wònyena na ƒome aɖewo be woakpɔ tsi nyui azã.
Ke hã, tsi nyui kpɔkpɔ ate ŋu azu kuxi le xexemedukɔ ɖe sia ɖe me, elabena tɔɖɔɖɔ, ahom, pɔmpiwo ƒe gbagbã kple nu bubuwo ate ŋu ana tsi nyui siwo amewo nona la me naƒo ɖi.
Ne afi si wokpɔa tsiawo tso alo nu siwo me wokɔa wo ɖo me mele dzadzɛe o la, ate ŋu ana amewo nalé dɔ siwo nye koléra, mitsinyenyedɔ siwo tea ŋu wua ame, asrã sesẽ, aklãdɔ kple dɔléle bubuwo.
Wobu akɔnta be tsi nyui ƒe anyimanɔmanɔ nana ame miliɔn 1,700 xɔa mitsinyenyedɔwo ƒe sia ƒe.
Nu geɖewo li nàte ŋu awɔ be dɔlélewo makpɔ ŋusẽ boo ɖe dziwò o alo nàƒo asa na wo keŋkeŋ
Zi geɖe la, amewo xɔa koléra nenye be wono tsi siwo me ame siwo ŋuti dɔ sia le la de afɔdzi ɖo alo ɖu nu siwo tsi siawo ƒomevi ƒo ɖii.
Nu kawoe nàte ŋu awɔ atsɔ akpɔ ɖokuiwò ta tso dɔ sia kple bubuwo si me nenye be dzɔdzɔmefɔkuwo dzɔ teti gɔ̃ hã?
Kpɔ egbɔ be tsi siwo nèzãna na numekɔklɔ, nuɖuɖuwo kple agbawo kɔklɔ, nuɖaɖa alo tsikpewɔwɔ la le dzadzɛe, ate ŋu anye pɔmpitsi si woléa be na nyuie alo aŋetukpametsi siwo adzɔha siwo ŋu kakaɖedzi le la wɔ.
Ne ewɔ na wò be yewoƒe pɔmpitsia mele dzadzɛe o la, ke ɖa tsia alo de atike siwo wua dɔlékui le tsi me la tsia me hafi nàzãe.
Ne èbe yeazã atike siwo wotsɔ dzaa tsi me abe klorine kple esia tɔgbi ene la, wɔ ɖe atikeawo wɔlawo ƒe mɔfiamewo dzi pɛpɛpɛ.
Zã tsitsyɔnu adodoewo ne ɖe li alo ne womexɔ asi fũu akpa o.
Ne nu siwo wotsɔ dzaa tsi me meli o la, ke de ɖiɖetike (bleach alo l’eau de Javel) gege toŋtoŋ eve ɖe tsi lita ɖeka me, blu tsia me nyuie, eye nàda tsia ɖi miniti 30 hafi nàzãe.
Kɔ tsi nyuiwo alo tsi siwo nèɖa la ɖe nu siwo me kɔ me eye nàtu nu wo nu nyuie ale be dɔlékui aɖeke nagage ɖe wo me o.
Kpɔ egbɔ be nu sia nu si nàtsɔ aku tsi le tsigoa me la le dzadzɛe.
Asiwò nekɔ hafi nàlé nu siwo me tsi dzadzɛwo le eye mègade asi tsi nono me o.
3 LÉ ŊKU ÐE WÒ NUÐUÐUWO ŊU
Agblemenuku nyui vovovowo
Mímate ŋu anɔ lãmesẽ me ne mímeɖua nu nyuie o, eye nuɖuɖu nyuie bia be míaɖu nu siwo me nunyiame vovovowo le.
Ele be nàlé ŋku ɖe dze, ami, sukli kple nuɖuɖu agbɔsɔsɔme si nèɖuna ŋu.
Nɔ atikutsetsewo kple amagbewo ɖum, eye nɔ nu vovovowo ɖum.
Ne èxlẽa nu siwo woŋlɔ ɖe nuɖuɖuwo abe yevubolo, nukuwo, makaroni alo mɔlu ene dzi hafi ƒlea wo la, akpe ɖe ŋuwò nàtia nuɖuɖu siwo wowɔ kple nuku blibowo.
Nunyiame kple ŋutilãtuɖonu geɖe nɔa nuɖuɖu siwo wotsɔ nuku blibowo wɔ la me wu nuɖuɖu siwo wotsɔ nuku siwo ŋu wotrɔ asi le la wɔ.
Ðu ʋulã alo koklolã ƒe akpa siwo ami menɔna o la ƒe sue aɖe eye nàdze agbagba aɖu tɔmelã zi eve le kwasiɖaa me ne anya wɔ.
Le dukɔ aɖewo me la, woate ŋu akpɔ nunyiame siwo nɔa lãwo me le amagbewo hã me.
Ne èɖua suklinu alo aminu akpa la, ate ŋu ana nàlolo.
Eya ta no tsi ɖe aha viviwo teƒe.
Ðu atikutsetse geɖe wu numeɖenu viviwo.
Ðe sausage (saucisse), ʋulã, nyinotsi babla kple akpɔnɔviviwo ɖuɖu dzi kpɔtɔ ale be ami magasɔ gbɔ ɖe lãme na wò o.
Le esi nàzã ami kpekewo atsɔ aɖa nu teƒe la, zã ami siwo dea lãmesẽ dzi boŋ.
Dzeɖuɖu fũu ate ŋu ana nàxɔ ʋusɔgbɔdɔ.
Eya ta ne èɖua dze fũu la, ke xlẽ nu si woŋlɔ ɖe nuɖuɖuawo ƒe akpa dzi ne nàkpɔ dze agbɔsɔsɔ si wode wo me ale be dze nagasɔ gbɔ fũu ɖe lãme na wò o.
Eya ta zã amagbewo kple nu ʋeʋĩwo ɖe dze teƒe.
Nu agbɔsɔsɔ si nèɖuna hã le vevie ko abe nu siwo nèɖuna ke ene.
Eya ta ne nuɖuɖua le nuwò vivim hã la, mègayi eɖuɖu dzi ne èɖi ƒo o.
Nu bubu si ŋu wòle be nàlé ŋku ɖo le wò nuɖunyawo gome hãe nye nuɖuɖu siwo me dɔlékuiwo le.
Ne womeɖa nuwo nyuie alo lé be na wo nyuie o la, dɔlékuiwo ate ŋu anɔ wo me agblẽ nu le ŋuwò.
Ƒe sia ƒe la, Amerikatɔ 1 le 6 me xɔa dɔlékuiwo le nu siwo woɖuna me.
Wo dometɔ akpa gãtɔ hayana ya, gake wo dometɔ aɖewo hã kuna.
Nu kae nàte ŋu awɔ atsɔ aɖe afɔku sia dzi akpɔtɔ?
Wotea ŋu tsɔa lãmiwo nyroa anyigba hafi doa amagbewo ɖe wo dzi, eya ta hafi nàɖu amagbewo la, klɔ wo nyuie.
Tsɔ tsi dzodzoe kple adzalẽ klɔ asi, nuɖanuwo kple agbawo nyuie eye nàklɔ kplɔ̃wo kple nu siwo dzi nètso nuɖuɖu aɖe le la dzi nyuie hafi nàgazãe na nu bubu le nua ɖaɣi.
Be nàƒo asa na dɔlékuiwo kaka la, mègada nuɖuɖu ɖe nu si dzi nèda nuɖuɖu siwo womeɖa o abe koklozi mumu, koklolã, ʋulã kple tɔmelãwo ene la dzi ne mèklɔ edzi o.
Ða nuwo woabi nyuie, eye nàde nuɖuɖu siwo gblẽna kaba siwo màɖu enumake o la nufamɔ̃ me.
Tsɔ nuɖuɖu siwo gblẽna kaba dometɔ ɖe sia ɖe si wogblẽ ɖe nuvo wòwu gaƒoƒo eve la ƒu gbe, eye ne wogblẽ nuɖuɖu aɖe ɖe nuvo ɖe afi si yame ƒe dzoxɔxɔ sɔ gbɔ wu Celsius 32 wòde gaƒoƒo ɖeka la, tsɔe ƒu gbe.
4 NƆ KAME DEM
Bɔl kple bɔlƒofɔkpa eve
Ƒe ka kee nèɖaxɔ o, ehiã be nànɔ kame dem be nànɔ lãmesẽ me.
Egbea la, ame geɖewo medea kame fũu o.
Nu ka tae kamedede le vevie?
Kamedede ate ŋu:
Ana nàdɔ alɔ̃ nyuie.
Ana agbe nanɔ mewò.
Ana be ŋusẽ nanɔ wò ƒuwo kple lãkusiwo ŋu.
Ana be mànɔ lolom ɖe edzi o.
Aɖe blanuiléle dzi akpɔtɔ.
Aɖe kukpokuku dzi akpɔtɔ.
Ne mèdea kame o la, ate ŋu:
Ana be nàxɔ dzidɔ.
Ana nàxɔ suklidɔ alo aɖuɖɔvividɔ.
Ana nàxɔ ʋusɔgbɔdɔ.
Ana be ami nasɔ gbɔ ɖe lãme na wò.
Ana nàxɔ gbagbadɔ.
Kamedefefe si asɔ na wò la anɔ te ɖe ƒe si nèxɔ kple wò lãmesẽ dzi. Eya ta anyo be nàdzro eme kple wò ɖɔkta hafi nàte kamedefefe yeyewo kpɔ.
Atikeŋutinunyala geɖewo ɖo aɖaŋu be ele be ɖeviwo kple sɔhɛwo nakpɔ gome le kamedefefe bɔbɔewo kple sesẽwo siaa me miniti 60 ya teti gbe sia gbe.
Eye ame tsitsiwo ya nakpɔ gome le kamedefefe bɔbɔewo me miniti 150 alo kamedefefe sesẽwo me miniti 75 kwasiɖa sia kwasiɖa.
Tia kamedefefe si doa dzidzɔ na wò.
Wo dometɔ aɖewoe nye baskɛtbɔlƒoƒo, tenis-ƒoƒo, afɔbɔlƒoƒo, azɔlizɔzɔ sesĩe, gasɔdodo, abɔdɔwɔwɔ, nakedzedze, tsiƒuƒu, tɔdziʋukuku, duƒuƒu kple bubuwo.
Aleke nàwɔ ade vovototo kamedefefe bɔbɔewo kple kamedefefe sesẽwo dome?
Kamedefefe bɔbɔewo nana ame tea fifia, gake ne wole gome kpɔm le kamedefefe sesẽwo ya me la, dzeɖoɖo sesẽna.
5 DƆ ALƆ̃ NYUIE
Xɔ dɔme si naa ame ƒe susu me dzea akɔ anyi
AME sia ame kple alɔ̃ agbɔsɔsɔme si wòhiã.
Gbe sia gbe la, vidzĩ akpa gãtɔ dɔa alɔ̃ gaƒoƒo 16 va se ɖe 18, ɖevi dzeazɔliwo dometɔ akpa gãtɔ dɔa alɔ̃ gaƒoƒo 14, ɖevi siwo mekpɔ dze suku gɔme o dɔa alɔ̃ gaƒoƒo 11 alo 12.
Zi geɖe la, ɖevi siwo dze suku gɔme la dɔa alɔ̃ gaƒoƒo 10, sɔhɛwo tea ŋu dɔa alɔ̃ gaƒoƒo 9 alo 10, eye ame tsitsiwo dɔa alɔ̃ gaƒoƒo 7 va se ɖe 8.
Alɔ̃ agbɔsɔsɔ si hiã dɔdɔ le vevie.
Numekulawo gblɔ be alɔ̃ agbɔsɔsɔme si hiã dɔdɔ le vevie hena:
Ðeviwo kple sɔhɛwo ƒe tsitsi nyuie.
Nusɔsrɔ̃ kple nyatakaka yeyewo léle ɖe susu me.
Lãmetsi siwo kpɔa ŋusẽ ɖe nuɖuɖu ƒe dɔwɔwɔ nyuie kple míaƒe kpekpeme dzi la ƒe dɔwɔwɔ ɖe ɖoɖo nu.
Dzi ƒe dɔwɔwɔ nyuie.
Mɔxexe ɖe dɔlélewo nu.
Wogblɔna be alɔ̃madɔmadɔ nyuie tea ŋu hea lolo fũu akpa, blanuiléledɔ, dzidɔ, suklidɔ kple afɔku dziŋɔwo vɛ.
Esiawo katã na míekpɔe be ele vevie be míadɔ alɔ̃ wòasu mí.
Eya ta nu kae nàte ŋu awɔ ne èkpɔe be yemetea ŋu dɔa alɔ̃ nyuie o?
Dze agbagba nànɔ anyi mlɔm ɖe game ɖeka aɖe koŋ dzi ahanɔ fɔfɔm ɖe game ɖeka aɖe koŋ dzi gbe sia gbe.
Mègana toɣliɖeɖe aɖeke nanɔ wò xɔ me o, tsi akaɖiwo, xɔa me nanɔ ɖoɖo nu, eye eme megafa akpa alo axɔ dzo akpa o.
Mèganɔ aba dzi le anyimlɔɣi hafi anɔ television kpɔm alo elektrɔnik-nuwo zãm o.
Na wò aba nanye esi dzi nàmlɔ aɖe dzi ɖi.
Mègaɖu nu kpekpe alo ano aha sesẽ alo nu siwo me kafein le le anyimlɔɣi o.
Ne èzɔ ɖe mɔfiame siawo katã dzi tso gake mègate ŋu le alɔ̃ dɔm nyuie o alo alɔ̃dɔkuxiwo, abe alɔ̃tsɔame vevie le ŋkeke me alo gbɔgbɔmasuame le alɔ̃ me ene gakpɔtɔ le fu ɖem na wò la, anyo be nàkpɔ atikewɔla bibi aɖe.
KPƆ WÒ LÃMESẼ TA!
Nɔnɔme siwo ŋu màte ŋu awɔ naneke le o la woe kpɔa ŋusẽ ɖe wò lãmesẽ dzi. Wo dometɔ aɖewoe nye ganyawo, nuhiahiãwo ƒe anyimanɔmanɔ kple bubuawo.
Gake eɖanye aleke kee nɔnɔmeawo le o, anɔ eme godoo be àte ŋu awɔ ɖe aɖaŋuɖoɖo siwo me míedzro le nyati sia me la dometɔ aɖewo dzi.
Nunyala aɖe si nɔ anyi le blema la gblɔ be, "aɖaŋudzela kpɔa afɔku gbɔna eye wòɣlaa eɖokui. "
Lododowo 22:3.
Ŋugbedodo si ŋu kakaɖedzi le si nye be "dua me tɔ aɖeke magblɔ be, ‘Mele dɔ lém’ o " la faa akɔ na ame siwo xlẽa Biblia. (Yesaya 33:24) Gake fifia ya la, wɔ wò ŋutete katã be nàkpɔ wò kple wò ame veviwo ƒe lãmesẽ ta.
Dɔlélewo Ale Si Míaɖe Wo Dzi Akpɔtɔ
Míaƒe ametia wɔa avu kple futɔ aɖewo siwo ate ŋu awu mí evɔ míekpɔa wo alo sea wo ŋkɔ o la gbe sia gbe.
Dɔlékui vovovowo gena ɖe lãme na mí siwo gblẽa nu le míaƒe lãmesẽ ŋu.
Míate ŋu anya ale si tututu ŋutilãa wɔa avu kple dɔlékui siawo o, elabena míaƒe ametia tsia dɔlékuiawo nu alo wua wo dometɔ akpa gãtɔ hafi woayi nu gblẽ ge le mía ŋu.
Gake ɣeaɖewoɣi la, dɔlékui vɔ̃ɖi aɖewo ɖua dzi.
Ne edzɔ alea la, ahiã be nàno atike alo azã dɔdamɔnu aɖewo be woado ŋusẽ wò ametia.
Nu vovovo siwo ate ŋu ana míadze dɔ dometɔ aɖewoe nye, mɔzɔzɔ, nugbagbevi suesuesue siwo ŋku mate ŋu akpɔ o, ahedada kple nuɖuɖu siwo womelé be na nyuie o
Ƒe akpe geɖewo va yi la, amewo menya nu boo aɖeke tso ale si dɔlékui siwo ŋku mate ŋu akpɔ o la gblẽa nu le ame ŋu la ŋu o.
Emegbe le ƒe alafa 19 lia me la, dzɔdzɔmeŋutinunyalawo va ɖo kpe ale si dɔlékuiwo nana míedzea dɔ la dzi eye esia na míeva kpɔ ale si wòhiã be míakpɔ mía ɖokuiwo ta la dze sii.
Tso ɣemaɣi la, dɔdada ŋuti numekulawo dze agbagba be yewoaɖe dɔxɔleameŋu aɖewo abe sakpate kple ɖevimetutudɔ dzi akpɔtɔ alo aɖe wo ɖa kura.
Ke hã, nyitsɔ laa la, dɔlélewo abe ŋudza ƒomevi aɖe kple ƒunukpeƒeŋudza gatrɔ gbɔ.
Nu ka gbɔe wòtso?
Bu nya siawo ŋu kpɔ:
Ƒe sia ƒe la ame akpe geɖe zɔa mɔ yia teƒeteƒewo le xexea me godoo, eye zi geɖe la, dɔlékuiwo nɔa wo ŋu wotsɔ nɔa yiyim.
Nyati aɖe si wota ɖe magazine aɖe (Clinical Infectious Diseases) me gblɔ be: "Esi yameʋuwo tsoa dukɔ ɖeka me yia bubu me le ɣeyiɣi kpui aɖe me ta la, amewo kakaa dɔléle vɔ̃ɖiwo kabakaba le manyamanya me. "
Dɔlékui aɖewo megasea atike o.
Xexea Me Lãmesẽ Habɔbɔ ka nya ta be: "Xexea ɖo ta teƒe aɖe si dɔlélewo magase atike o si awɔe be dɔléle siwo wokpɔ atike na tsã la nagate amewuwu. "
Dukɔwo me zitɔtɔ kple ahedada na wòle sesẽm na dziɖuɖuwo be woatsi ale si dɔlélewo le kakam la nu.
Ame geɖewo menya nu siwo tututu woawɔ be woatsi dɔlélewo nu o.
Togbɔ be nɔnɔme siawo katã li hã la, àte ŋu awɔ wò akpa dzi be nàkpɔ ɖokuiwò kple wò ƒomea ta.
Nyati si kplɔe ɖo la afia mí be le dukɔ madeŋgɔwo gɔ̃ hã me la, míate ŋu azã mɔnu bɔbɔe siwo wɔa dɔ atsɔ atsi dɔlélewo nu.
Nɔnɔme Si Le Asiwò Ye Ana Nàkpɔ Dzidzɔ!
Nu etɔ̃ siawo dometɔ kae ana nàkpɔ dzidzɔ?
Nɔnɔme si me nèle
Ame si ƒomevi nènye
Nɔnɔme si anɔ asiwò
AME aɖewo atia, "nɔnɔme si me nèle, " ɖewohĩ woagblɔ be, "makpɔ dzidzɔ geɖe . . . "
"Ne ga geɖe le asinye "
"Ne mekpɔ srɔ̃ nyui aɖe ɖe "
"Ne mele lãmesẽ me "
Le nyateƒe me la, nɔnɔme si anɔ asiwò ye ana nàkpɔ dzidzɔ ke menye nɔnɔme si me nèle alo ame si ƒomevi nènye o.
Eye esia nye dzidzɔnya.
To vovo na nɔnɔme si me nèle kple ame si ƒomevi nènye siwo ŋu màte ŋu awɔ naneke le o la, àte ŋu awɔ nane tso nɔnɔme si le asiwò ya ŋu.
"ATIKE NYUI "
Biblia me lododo aɖe gblɔ be: "Dzi kpɔdzi- dzɔ nye atike nyui, ke gbɔgbɔ si dzi nu te ɖo vevie la nana ŋusẽ vɔna le ame ŋu. "
(Lododowo 17:22) Ne míagblɔe bubui la, nɔnɔme si anɔ asiwò ye ana nàkpɔ dzidzɔ loo alo makpɔ dzidzɔ o!
Ate ŋu ana nàɖo wò taɖodzinu aɖe gbɔ loo alo màɖo egbɔ o; alo ate ŋu ana be nànɔ te ɖe nɔnɔmewo nu ne nya vɔ̃ aɖe dzɔ ɖe dziwò loo alo be dzi naɖe le ƒowò.
Asesẽ na ame aɖewo be woaxɔe ase be nɔnɔme si anɔ ame si ye ana wòakpɔ dzidzɔ loo alo makpɔe o.
Woagblɔ be:
‘Nu ka tae manɔ fu kpem evɔ ahanɔ mɔ kpɔm be nuwo ava nyo?’
‘Ne mele mɔ kpɔm be nuwo ava nyo nam hã la, mɔkpɔkpɔ dzodzro koe wònye.’
‘Ele be mawɔ nu ɖe ale si tututu nɔnɔmea le nu tsɔ wu be manɔ drɔ̃e kum be nuwo ava nyo.’
Adze abe susu le nya siawo me ene.
Ke hã, eɖea vi ne míekpɔa mɔ be nuwo ava nyo.
Na míade ŋugble le kpɔɖeŋu siwo gbɔna ŋu kpɔ.
Alex kple Brian wɔa dɔ le dɔwɔƒe ɖeka, gake wo dometɔ ɖe sia ɖe kple dɔ si wòwɔna.
Esi woƒe dɔdzikpɔlaa va lé ŋku ɖe woƒe dɔwo ŋu la, ehe woƒe susu yi vodada aɖewo siwo le woƒe dɔwo ŋu la dzi.
Alex
Alex: "Mewɔ nye ŋutetewo katã hezã ɣeyiɣi geɖe ɖe dɔ sia ŋu, gake wogakpɔ vodada le eŋu kokoko!
Nyemate ŋu awɔ dɔ sia nyuie gbeɖe o.
Ne meku kutri le eŋu hã la, gbeɖegbeɖea koe.
Nu ka tae wòle be magayi ewɔwɔ dzi? "
Brian
Brian: "Nye dɔtɔ ƒo nu tso nye dɔa ƒe akpa si mewɔ nyuie la ŋu, ke hã mewɔ vodada ɖeka eve aɖewo.
Mesrɔ̃ nu vevi aɖewo le aɖaŋu si wòɖo nam la me si akpe ɖe ŋunye mawɔ dɔa nyuie ɣebubuɣi. "
NU KAE NÈSUSU?
Ame eve siawo dometɔ kae akpɔ dzidzedze le eƒe dɔa me le ɣleti ade megbe, Alex loo alo Brian?
Ne ènye dɔtɔ ɖe, ame eve siawo dometɔ kae nàdi be yeaxɔ ɖe dɔ me alo ne èva hiã be nàtso dɔwɔlawo dzi la, eka ŋue nàɖe asi le?
Ne nuwo meyi nyuie abe ale si nèkpɔ mɔe ene o la, ame eve siawo dometɔ kae wò nuwɔnawo ɖina?
Blanuilédɔ dzea Andrea kple Brittney dzi ɣeaɖewoɣi.
Wo dometɔ ɖe sia ɖe kple ale si wònɔa te ɖe enui.
Andrea
Andrea ƒe susu katã nɔa eɖokui ŋu.
Melɔ̃na be yeawɔ naneke na ame aɖeke o negbe ɖe ame aɖe wɔ nane nɛ ko hafi.
Esusuna be, ‘nu ka tae wòle be magblẽ ɣeyiɣi ɖe ame siwo mawɔ naneke wòaɖe vi nam o la ŋu?’
Brittney
Brittney ya dzea agbagba vevie be yeanyo dɔme na amewo ahawɔ nu siwo aɖe vi na wo, ne wokpɔ ŋudzedze ɖe eŋu alo womekpɔ ŋudzedze ɖe eŋu o hã.
Enɔa agbe ɖe Sikasededea nu si nye be ewɔa nu ɖe amewo ŋu abe ale si wòadi be woawɔ nu ɖe ye ŋu ene.
(Luka 6:31) Le Brittney gome la, nu nyui geɖe doa go tsoa nyuiwɔwɔ na amewo me.
Nyɔnu eve siawo dometɔ kae nàdi be wòanye xɔ̃wò?
Wo dometɔ kae anɔ ƒomedodo nyui me kple amewo?
Ne èlea blanui ɣeaɖewoɣi la, ɖe nèwɔa nu abe Andrea ene loo alo abe Brittney enea?
Ðewohĩ ànya ame aɖewo siwo wɔa nu abe Brian kple Brittney ene.
Ðewohĩ àse le ɖokuiwò me be yewɔa nu abe woawo ene.
Ne ele nenema la, àkpɔe be nɔnɔme si anɔ asiwò ye ana nàkpɔ dzidzɔ le agbe me loo alo makpɔe o.
Ke ne èwɔa nu abe Alex alo Andrea ene ɖe?
Na míade ŋugble tso mɔ etɔ̃ siwo nu Biblia ate ŋu akpe ɖe ŋuwò nànɔ te ɖe agbemekuxiwo nu nyuie wu la ŋu.
1 MÈGANƆ MƆ KPƆM BE NUWO MANYO O
BIBLIA GBLƆ BE: "Ne dzi ɖe le ƒowò le xaxagbe la, ekema wò ŋusẽ dzi aɖe kpɔtɔ. "
Lododowo 24:10.
NU SI WÒFIA: Dziɖeleameƒo mana nàkpɔ ŋusẽ atsɔ aɖe afɔ siwo hiã aɖɔ nɔnɔmea ɖo loo alo akpɔ kpekpeɖeŋu atsɔ anɔ te ɖe nɔnɔmea nu o.
Juliza
KPƆÐEŊU: Juliza mekpɔ dzidzɔ aɖeke tso eƒe ɖevime o.
Fofoa nye ahanoxe, eye eƒe ƒomea da ahe.
Woʋuna tsoa teƒe yia teƒe.
Gbã la, Juliza mekpɔa mɔ be nuwo ava nyo o.
Gake etrɔ eƒe susu.
Nu kae kpe ɖe eŋu?
Juliza gblɔ be, "Hafi dzinyelawo nawɔ asitɔtrɔ le woƒe agbenɔnɔ ŋu wòanyo la, Biblia kpe ɖe ŋunye mɔkpɔkpɔ su asinye le agbe me.
Va se ɖe egbea la, Biblia me nyawo kpena ɖe ŋunye be nyemebua dziɖeleameƒonuwo ŋu o.
Fifia ne amewo ɖe nɔnɔme manyomanyo aɖe fia la, medzea agbagba be mase nu si ta wowɔ nu nenema ɖo la gɔme. "
Abe ale si Juliza va srɔ̃e ene la, mɔfiame nyui geɖewo le Biblia me.
Eƒe aɖaŋuɖoɖowo ate ŋu akpe ɖe ŋuwò nànɔ te ɖe nɔnɔme madeamedziwo nu.
Le kpɔɖeŋu me, Biblia gblɔ le Efesotɔwo 4:23 be: "Minɔ miaƒe tamesusu ƒe nɔnɔme si kpɔa ŋusẽ ɖe mia dzi wɔm yeyee. "
Abe ale si mawunyakpukpui sia gblɔe ene la, àte ŋu awɔ nane le wò nɔnɔmewo ŋu.
Àte ŋu anɔ nɔnɔme si kpɔa ŋusẽ ɖe dziwò la "wɔm yeyee. "
Eya ta tɔtrɔwo wɔwɔ nye nu si wòle be nànɔ wɔwɔm ɖaa.
Esia tae mawunyakpukpuia gblɔ be míayi edzi anɔ míaƒe ‘tamesusu ƒe nɔnɔme si kpɔa ŋusẽ ɖe mía dzi wɔm yeyee.’
2 WÒ SUSU NÈNƆ NU NYUIWO ŊU
BIBLIA GBLƆ BE: "Ame si le fu kpem la ƒe ŋkekewo katã nye vɔ̃, ke ame si ƒe dzi le dzidzɔ kpɔm la tua aglo ɣesiaɣi. "
Lododowo 15:15.
NU SI WÒFIA: Ne èbua nɔnɔme ɖe sia ɖe be made ame dzi o la, ekema "nuxaxa " axɔ aƒe ɖe mewò eye ŋkeke sia ŋkeke anye "vɔ̃ " na wò.
Gake ne wò susu le nu nyuiwo ŋu la, wò ‘dzi akpɔ dzidzɔ’ eye àtso aseye gɔ̃ hã.
Wò ŋutɔe awɔ tiatiaa.
Yanko
KPƆÐEŊU: Wowɔ dɔ heɖe nutete le ahɔhɔ̃ me na Yanko zi geɖe. Eye esia gblẽ nu le eƒe lãmesẽ kple nuƒoƒo ŋu.
Esi Yanko kpɔe be esia awɔe be yemaɖo yeƒe taɖodzinuwo gbɔ o la, dzi ɖe le eƒo hena ƒe geɖe.
Emegbe etrɔ susu.
Aleke wòtrɔe?
Egblɔ be, "Le esi teƒe be mana nye susu nanɔ nɔnɔme madeamedziwo ŋu la, mesrɔ̃ ale si manɔ nu siwo ade dzi ƒo nam la ŋu bum boŋ. "
Mɔ ɖeka aɖe si dzi wòwɔna esia toe nye ale si wòxlẽa Biblia me nyawo.
Egblɔ be: "Esia naa nye susu nɔa nu nyuiwo ŋu.
Nyemeŋlɔ taɖodzinu siwo gbɔ medi be maɖo le etsɔme la be o, gake nye susu le esiwo gbɔ mate ŋu aɖo fifia la ŋu.
Ne dziɖeleameƒonuwo va susu me nam la, medea ŋugble tsoa susu geɖe siwo ta wòle be makpɔ dzidzɔ ɖo la ŋu. "
Abe ale si Yanko wɔe ene la, àte ŋu adzudzɔ dziɖeleameƒonuwo ŋu bubu ahanɔ nu siwo ade dzi ƒo na wò la ŋu bum.
Ne èle akɔ kpem kple nɔnɔme sesẽwo ɖewohĩ lãmesẽkuxiwo abe Yanko ene la, bia ɖokuiwò be: ‘Ðe nɔnɔmea nye esi ŋu nyemate ŋu awɔ naneke le kura oa?
Ðe wòvɔ nama, alo mɔxenu aɖe koe wònyea?’
Srɔ̃ ale si nàdzudzɔ dziɖeleameƒonuwo ŋu bubu ahanɔ nu siwo atu wò ɖo boŋ la ŋu bum.
3 WƆ NU SI AÐE VI NA AMEWO
BIBLIA GBLƆ BE: "Dzidzɔ geɖe le nunana me wu nuxɔxɔ. "
Dɔwɔwɔwo 20:35.
NU SI WÒFIA: Nunana amewo tso dzi me faa naa ame kpɔa dzidzɔ.
Elabena wowɔ mí be míawɔ nu wòaɖe vi na amewo wu be míaƒe susu nanɔ míawo ŋutɔwo ƒe nuhiahiãwo ko ŋu.
(Filipitɔwo 2:3, 4; 1 Yohanes 4:11) Dzidzɔ si míakpɔ tso nunana amewo me ate ŋu akpe ɖe mía ŋu míanɔ te ɖe nɔnɔme sesẽ siwo míado goe le agbe me la nu.
Josué
KPƆÐEŊU: Dzimeƒudɔ sesẽ aɖe ɖe fu na Josué.
Esia na wòsea veve ale gbegbe.
Gake Josué wɔa nu si ɖea vi na amewo si naa wòkpɔa dzidzɔ.
Josué gblɔ be, "le esi magblɔ be, ‘nyemate ŋu awɔ esi kple ekemɛ o’ teƒe la, mebua mɔ ŋutɔŋutɔ siwo dzi mato akpe ɖe amewo ŋu gbe sia gbe la ŋu.
Media mɔ siwo dzi mato awɔ nu siwo aɖe vi na amewo, eye esia naa mekpɔa dzidzɔ. "
Josué le dzidzɔ kpɔm kple ƒome aɖe esime wòle agba klɔm
Di mɔ siwo dzi nàto akpe ɖe amewo ŋu.
Le kpɔɖeŋu me, ɖe nàte ŋu aɖa nu na aƒelika aɖe si dze dɔa?
Ðe nàte ŋu akpe ɖe ame tsitsi aɖe si hiã kpekpeɖeŋu be wòadzra eƒe aƒe me ɖo la ŋua?
Trɔ asi le wò nɔnɔme ŋu wòanyo ɖe edzi abe ale si nànɔ be lém na abɔ ene.
Ho aɖigbe siwo nye dziɖeleameƒonuwo ɖa le susu me.
Eye nàƒã nu nyui siwo anɔ wò tum ɖo si ana nɔnɔme nyui nanɔ asiwò.
Ne èwɔe alea la, àŋe nu siwo awɔe be nàkpɔ dzidzɔ le agbe me.
Eye esia aɖo kpe edzi be nɔnɔme si anɔ asiwò ye ana nàkpɔ dzidzɔ.
Ame aɖewo dzudzɔ nanewo ɖuɖu le woƒe lãmesẽ ta, nenema ke wò hã àte ŋu aɖe asi le nɔnɔme manyomanyowo ŋu
Míaƒe Seselelãmewo
Biblia xlɔ̃ nu mí tso seselelãme siwo ate ŋu agblẽ nu le mía ŋu la ŋu, eye wòde dzi ƒo na mí be míatu esiwo aɖe vi na mí la ɖo.
DZIKU
BIBLIA ƑE MƆFIAME: "Ame si gbɔa dzi ɖi blewu la nyo wu kalẽtɔ. " Lododowo 16:32.
NU SI WÒFIA: Ne míetea ŋu ɖua míaƒe seselelãmewo dzi la, eɖea vi na mí.
Togbɔ be asɔ ɣeaɖewoɣi be míado dziku hã la, ne míeɖua míaƒe dziku dzi o la, egblẽa nu.
Numekuku siwo wowɔ nyitsɔ laa ɖo kpe edzi be ne ame aɖe do dziku la, zi geɖe la, egblɔa nya alo wɔa nu siwo va venɛ emegbe.
NU SI NÀTE ŊU AWƆ: Srɔ̃ ale si nàɖu wò dziku dzi hafi wòana nàwɔ nu gbegblẽ.
Togbɔ be ame geɖe bua dzikudodo be ènye kalẽwɔwɔ hã, míawo ya míenyae be gbɔdzɔgbɔdzɔ ƒe dzesi boŋue wònye.
Biblia gblɔ be: "Ame si meɖua eƒe dziku dzi o la le abe du si ŋu wogbã gli le wòtsi nuvo ene. "
(Lododowo 25:28) Mɔ ŋutɔŋutɔ aɖe si dzi nàto aɖu wò dziku dzie nye be nànya nyateƒe bliboa hafi aɖe afɔ.
"Ame si sea nu gɔme nyuie la, medoa dziku kabakaba o. "
(Lododowo 19:11) Anyo be míanya nyaa ƒe akpa sia akpa, esia ana míase nuwo gɔme nyuie eye wòana míalé mía ɖokui.
NYE AKPEDALA
BIBLIA ƑE MƆFIAME: "Minye akpedalawo. " Kolosetɔwo 3:15.
NU SI WÒFIA: Wogblɔna zi geɖe be ame siwo nye akpedalawo la kpɔa dzidzɔ.
Ame siwo to nɔnɔme sesẽ aɖewo me kpɔ gɔ̃ hã lɔ̃ ɖe nya sia dzi.
Wogblɔ be nu si koŋ kpe ɖe yewo ŋu yewote ŋu nɔ te ɖe nɔnɔmea nue nye be menye nu siwo bu na yewo ŋue yewotsɔ susu ɖo o, ke ɖe nu siwo ta yewoate ŋu ada akpe ɖo boŋ ŋue.
NU SI NÀTE ŊU AWƆ: Gbe sia gbe la, ŋlɔ nu siwo ta nàda akpe ɖo la ɖi.
Mele be nu siawo nanye nu gãwo kokoko o.
De ŋugble le nu suesuesuewo abe agu ƒe dzedze, dze nyui si wò kple ame vevi aɖe mieɖo, alo esi agbeŋu bubu gake ɖe wò ene ta.
Ne èdea dzesi nu siawo eye nèbua wo ŋu hedaa akpe ɖe wo ta la, ana nàkpɔ dzidzɔ.
Aɖe vi geɖe ŋutɔ na wò ne èbu susu siwo tae nàda akpe ɖe wò ƒomea kple xɔ̃wòwo ta la ŋu.
Ne ède dzesi nu si dzɔa dzi na wò tso amewo ŋu la, na woanya to egbɔgblɔ na amea ŋutɔ tẽe, to lɛta, e-mail alo to text message dzi.
Esia ana wò kple amea ƒe ƒomedodo me nasẽ ɖe edzi, eye àkpɔ dzidzɔ si dona tsoa nunana me. Dɔwɔwɔwo 20:35.
BIBLIA ƑE MƆFIAME BUBUWO
Vidada aɖe le to ɖom Biblia si woxlẽ lé ɖe mɔ̃ dzi la esi wòle via ƒe awuwo ŋem
Àte ŋu awɔ Biblia si woxlẽ lé ɖe mɔ̃ dzi la ƒe kɔpi.
Ele gbegbɔgblɔ 40 me le jw.org
DZO LE TEƑEA HAFI WÒAVA ZU DZRE.
"Dzregɔmetoto le abe ale si woŋɔa tɔʋui ene; eya ta dzudzɔ hafi wòava zu dzre. " LODODOWO 17:14.
MÈGATSI DZIMAÐI ÐE ETSƆME ŊU O.
"[Mègatsi] dzimaɖi gbeɖe le etsɔ si gbɔna ŋu o, elabena etsɔ si gbɔna la kple eya ŋutɔ ƒe dzimaɖitsitsiwoe.
Ŋkeke ɖe sia ɖe ƒe kuxiwo sɔ gbɔ nɛ. " MATEO 6:34.
BU NUWO ŊU NYUIE EYE MÈGANƆ TE ÐE WÒ SESELELÃME DZAA KO DZI AÐE AFƆ O.
"Tamebubuŋutete adzɔ ŋuwò, eye nugɔmesese akpɔ tawò. "
LODODOWO 2:11.
Lãmesẽmenɔnɔ Kple Tenɔnɔ Ðe Nu Nu
NE AME AÐE LE DƆ LÉM ATRAÐII ALO ZU NUWƆAMETƆ LA ATE ŊU ANA AMEA MAKPƆ DZIDZƆ O. Esi ŋutsu aɖe si ŋkɔe nye Ulf, si nɔ lãmesẽ me tsã va tsi teƒe ɖeka la, egblɔ be: "Nu te ɖe dzinye vevie.
Ŋusẽ vɔ le ŋunye, dzi ɖe le ƒonye eye . . . mese le ɖokuinye me be ‘evɔ nam.’ "
Nu si dzɔ ɖe Ulf dzi na míekpɔe be mía dometɔ ɖe sia ɖe ate ŋu adze dɔ.
Ke hã míate ŋu awɔ nu vevi aɖewo atsɔ akpɔ mía ɖokuiwo ta.
Gake ne edzɔ be míaƒe lãme le gbegblẽm ɖe edzi ɖe?
Ðe ema ana míado kpo dzidzɔkpɔkpɔa?
Abe ale si míava kpɔe ene la, mele be wòayi alea o.
Gbã la, na míade ŋugble tso mɔfiame aɖewo siwo akpe ɖe mía ŋu míanɔ lãmesẽ me la ŋu.
‘DA SƆ LE NUWƆNA ME.’ (1 Timoteo 3:2, 11) Nu tsu ɖuɖu alo aha tsu nono agblẽ nu le míaƒe lãmesẽ ŋu eye egblẽa ga dome na ame hã.
"Mèganɔ aha tsu nolawo kple lã tsu ɖulawo dome o, elabena ahamula kple nu tsu ɖula la, ada ahe. " Lododowo 23:20, 21.
MÈGAƑO ÐI WÒ ŊUTILÃ O.
"Mina míakɔ mía ɖokui ŋu tso ŋutilã kple gbɔgbɔ ƒe ɖiƒoƒo sia ɖiƒoƒo me. " (2 Korintotɔwo 7:1) Ame siwo ɖua atama alo yɔnɛ alo mua aha alo zãa atike vɔ̃ɖiwo la le ɖi ƒom woƒe ŋutilãwo.
Le kpɔɖeŋu me, Dɔléle Nutsitsi Kple Mɔxexe Ðe Enu Dɔwɔƒe si le Amerika gblɔ be, atamanono "nana woléa dɔ vovovowo eye ame zua nuwɔametɔ eye wògblẽa nu le dzitodzito, aklã kple lãmenu vevi bubuwo katã kloe ŋu. "
BU WÒ ŊUTILÃ KPLE WÒ AGBE BE WONYE NUNANA XƆASIWO.
"[Mawue] na míele agbe, eye míeʋãna, eye míeli. "
(Dɔwɔwɔwo 17:28) Ne míelɔ̃ ɖe nya ma dzi la, aʋã mí be míade míaƒe agbe afɔku me le dɔ me, ne míele ʋu kum alo le modzaka si míaɖe tiam o.
Viɖe kae wòanye ne ame aɖe di be yease vivi ɣeyiɣi vi aɖe ko gake wòazu nuwɔametɔ emegbe?
MÈGANƆ DZIKU DOM KABAKABA O. Kadodo kplikplikpli le wò susu kple ametia dome.
Eya ta dze agbagba nàɖu dzimaɖitsitsi, dziku, ŋuʋaʋã kple seselelãme gbegblẽ bubuwo dzi.
Psalmo 37:8 gblɔ be: "Wò dɔmedzoe nu nefa, eye nàdzudzɔ dzikudodo. "
Ŋɔŋlɔ bubu gblɔ be: "Migatsi dzimaɖi gbeɖe le etsɔ si gbɔna ŋu o, elabena etsɔ si gbɔna la kple eya ŋutɔ ƒe dzimaɖitsitsiwoe. " Mateo 6:34.
NA WÒ SUSU NANƆ NU NYUIWO ŊU.
Lododowo 14:30 gblɔ be: "Dzi fatu naa agbe ametia. "
Biblia gagblɔ be: "Dzi kpɔdzidzɔ nye atike nyui. "
(Lododowo 17:22) Nya ma wɔ ɖeka kple dzɔdzɔmeŋutinunyalawo ƒe nyawo.
Ðɔkta aɖe si le Scotland gblɔ be, "ne dzi dzɔa wò la, ekema anɔ eme be le etsɔme la, mava nɔ dɔ lém abe ame siwo mekpɔa dzidzɔ o la ene o. "
SRƆ̃ ALE SI NÀNƆ TE ÐE NU NU.
Abe Ulf, si ƒe nya míegblɔ va yi ene la, ɖewohĩ naneke meli si míawɔ tso míaƒe kuxi aɖe ŋu wu be míado dzi anɔ te ɖe enu o.
Ke hã, míate ŋu adi mɔ siwo dzi míato ado dzi.
Dzi ɖena le ame aɖewo ƒo vevie, si gblẽa nyaa ɖe edzi.
Lododowo 24:10 gblɔ be: "Ne dzi ɖe le ƒowò le xaxagbe la, ekema wò ŋusẽ dzi aɖe kpɔtɔ. "
Gake ɖewohĩ le ame aɖewo gome la, dzi ɖena le wo ƒo vie gake emegbe ŋusẽ gaɖoa wo ŋu.
Wotrɔna ɖe nɔnɔmea ŋu.
Wodia mɔ siwo dzi woato ado dzi.
Aleae wònɔ le Ulf gome.
Egblɔ be esi yedo gbe ɖa zi geɖe eye yede ŋugble le Biblia me nyawo ŋu la, "yeƒe susu va nɔ nu siwo yeate ŋu awɔ ŋu tsɔ wu kuxiawo. "
Azɔ hã, abe ale si wòle le ame siwo to kuxi sesẽwo me gome ene la, esrɔ̃ nublanuikpɔkpɔ kple veveseɖeamenu eye esia ʋãe wògblɔ akɔfanamenya siwo le Biblia me la na amewo.
Ame bubu aɖe hã si to kuxi sesẽwo mee nye Steve.
Esi wòxɔ ƒe 15 la, edze afɔku si na wòtu tso eƒe kɔ gbɔ va ɖo afɔgɔme.
Esi wòxɔ ƒe 18 la, ŋusẽ va ɖo eƒe abɔwo ŋu.
Eyi yunivɛsiti eye le afi maa ezã atike vɔ̃ɖiwo, enoa aha eye wòƒo eɖokui ɖe gbɔdɔdɔ manɔsenu me.
Mɔkpɔkpɔ bu ɖee, gake esi wòva dze Biblia sɔsrɔ̃ la, eƒe agbenɔnɔ va trɔ eye esia na wòdzudzɔ agbe vlo nɔnɔ.
Egblɔ be "Nye agbe megale abe tsã ene o, taɖodzinu va le eŋu.
Fifia mele ŋutifafa me, mele dzidzɔ kpɔm eye nye dzi dze eme. "
Steve kple Ulf ƒe nyawo na míeɖo ŋku Psalmo 19:7, 8 me nyawo dzi. Afi ma gblɔ be: "Yehowa ƒe se de blibo, enana ŋusẽ gaɖoa ame ŋu. . . .
Yehowa ƒe ɖoɖowo dzɔ, wodoa dzidzɔ na dzi; Yehowa ƒe sedede dza, enana ŋku dzi kɔna. "
NYA VEVIAWO
Ne míewɔ ɖe Mawu ƒe se kple mɔfiamewo dzi la, enana ‘ŋusẽ gaɖoa ame ŋu, wodoa dzidzɔ na dzi eye wonana ŋku dzi kɔna.’​ Psalmo 19:7, 8.
Biblia de dzi ƒo na mí be . . .
Míada asɔ le nuwɔna me
Míalé be na míaƒe ametia
Míabu agbe nu xɔasii
Miaganɔ dziku dom kabakaba o
Míana míaƒe susu nanɔ nu nyuiwo ŋu
Míasrɔ̃ ale si míanɔ te ɖe nu nu
Lãmesẽmenɔnɔ
Menye atikeŋutinunyagbalẽe Biblia nye o.
Ke hã aɖaŋu siwo wòɖo la akpe ɖe mía ŋu míanɔ lãmesẽ me.
Bu Biblia ƒe mɔfiame aɖewo siwo akpe ɖe ŋuwò be nànɔ lãmesẽ me la ŋu kpɔ.
LÉ BE NA WÒ AMETIA
BIBLIA ƑE MƆFIAME: "Ame aɖeke melé fu eya ŋutɔ ƒe ŋutilã kpɔ o, ke boŋ enyinɛ, eye wòléa be nɛ nyuie. " Efesotɔwo 5:29.
NU SI WÒFIA: Biblia ƒe mɔfiame sia de dzi ƒo na mí be míawɔ mía tɔ sinua alé be na mía ɖokui.
Numekuku aɖe ɖee fia be ale si ame akpa gãtɔ nɔa gbee gbɔe lãmesẽkuxi geɖewo tsona.
Eya ta ale si nènɔa agbee la ate ŋu ana nànɔ lãmesẽ nyuie me.
NU SI NÀTE ŊU AWƆ:
Ðu Nu Si Me Nunyiame Le.
Ðu nu siwo me nunyiame le eye nànɔ tsi nom sɔ gbɔ.
Nɔ Kame Dem.
Ƒe ka kee nèɖaxɔ o, èɖanye nuwɔametɔ alo dɔléle sesẽ aɖe le ŋuwò o, kamedede ana nànɔ lãmesẽ me.
Togbɔ be ame siwo lɔ̃ wò kple ɖɔktawo aɖo aɖaŋu nyuiwo na wò hã la, wò ŋutɔe awɔ edzi be wòaɖe vi na wò!
Dɔ Alɔ̃ Wòasu Wò.
Ne mèdɔa alɔ̃ wòsua wò o la, ate ŋu ana nàva dze dɔ vevie emegbe.
Ame aɖewo tsɔa nu geɖe doa agba na wo ɖokuiwo le alɔ̃dɔɣiwo.
Ke hã ne ètiae be yeadɔ alɔ̃ wòasu ye nyuie la, ànɔ lãmesẽ me.
TSRI NUMAME GBEGBLẼWO
BIBLIA ƑE MƆFIAME: "Mina míakɔ mía ɖokui ŋu tso ŋutilã kple gbɔgbɔ ƒe ɖiƒoƒo sia ɖiƒoƒo me. " 2 Korintotɔwo 7:1.
NU SI WÒFIA: Eɖea vi na mí ŋutɔ ne míetsri nu siwo gblẽa nu le mía ŋu abe atama kple nu bubu siwo nye nu siwo koŋ gblẽa nu le míaƒe lãmesẽ ŋu eye wohea ku vɛ.
NU SI NÀTE ŊU AWƆ: Ðo ɣeyiɣi si nàdzudzɔ keŋkeŋ eye nàde dzesii ɖi.
Hafi ŋkeke ma naɖo la, tsɔ sigaretwo, dzowɔgbawo, dzosinuwo kple nu bubu siwo do ƒome kplii la ƒu gbe.
Mèganɔ teƒe siwo amewo aƒoe ɖe nuwò be nàƒo ɖokuiwò ɖe nuwɔna siawo me yim o.
Gblɔ ale si nètso nya mee na xɔlɔ̃ siwo di be nàtrɔ ne woakpe ɖe ŋuwò.
Ŋutsu aɖe le Biblia xlẽm
Bia Yehowa Ðasefo siwo le miaƒe nutoa me dometɔ aɖe ne wòana Biblia ɖeka wò
WƆ NU SIWO ANA NÀNƆ DEDIE.
"Ne ètso aƒe yeye la, tɔ kpɔ ɖe xɔa tame, bena ame aɖeke magage le edzi, eye nàna wò aƒe naɖi ʋufɔ o. " 5 MOSE 22:8.
ÐU WÒ DZIKU DZI.
"Ame si medoa dziku kabakaba o la, nugɔmesese bɔ ɖe esi, ke ame si megbɔa dzi ɖi o la ɖea eƒe bometsitsi fiana. "
LODODOWO 14:29.
TSRI NU TSU ÐUÐU. ‘Mèganɔ nu tsu ɖulawo dome o.’
LODODOWO 23:20.
Ale Si Nàtsi Le Atsyɔ̃ɖoɖo Me Ahase Vivi Nɛ
ALEKE nèsena le ɖokuiwò me ne èbu tsitsi ŋu?
Enana ame geɖe tsia dzimaɖi, wotsia dzodzodzoe, eye edzia ŋɔ na wo gɔ̃ hã. Nu si tae nye be amewo bua tsitsi zi geɖe be kuxi sɔŋ koe wòhena vanɛ.
Ke hã nyateƒeae nye be, ame sia ame ƒe tsitsi metoa mɔ ɖeka o.
Ame aɖewo nɔa lãmesẽ me ne wole tsitsim; ŋusẽ nɔa wo ŋu eye woƒe susu hã nɔa nu ŋu.
Ŋgɔyiyi le atikewɔnyawo me wɔe be ame aɖewo te ŋu da dɔléle si le fu ɖem na wo alo wote ŋu lé dɔmavɔleameŋuwo nu vie.
Esia wɔe be le dukɔ aɖewo me la, ame geɖe nɔa agbe didi eye wonɔa lãmesẽ me.
Ke hã tsitsimekuxiwo va alo womeɖa va o, ame geɖe dina be yewoatsi le atsyɔ̃ɖoɖo me ahase vivi nɛ.
Aleke esia anya wɔe?
Eƒe akpa aɖe atso ale si míebua tsitsii, míaƒe ŋutete kple lɔlɔ̃ faa be míatrɔ ɖe míaƒe nɔnɔme yeyea ŋu la gbɔ.
Biblia ƒe mɔfiame bɔbɔe siwo dzi wɔwɔ ɖea vi la li akpe ɖe ŋuwò nàwɔ esia.
NYA WÒ ŊUTETE: "Ame siwo nyaa afi si woƒe ŋutete se ɖo la si mee nunya le. "
(Lododowo 11:2) Le nya si me dzrom míele nu la, ‘ame siwo nya woƒe ŋutete’ ate ŋu afia ame tsitsi siwo de dzesi afi si woƒe ŋutete se ɖo helɔ̃ ɖe edzi eye womedzea agbagba be yewoaŋe aɖaba aƒu edzi o.
Charles, si xɔ ƒe 93, si le Brazil la gblɔe wòsɔ nyuie be: "Ne èle agbe didi la, àtsi godoo.
Màte ŋu awɔ naneke le eŋu o. "
Ke hã be nànya afi si wò ŋutete se ɖo mefia be nàbui be wɔna vɔ le ye ŋu ahanɔ susum be, "Fifia metsi, eye naneke megali mate ŋu awɔ o. "
Nuŋububu alea ate ŋu awɔe be mànɔ dzidzɔ kpɔm o.
Le esia teƒe la, ame si nya afi si eƒe ŋutete se ɖo la wɔa nu sia nu si wòate ŋui be nɔnɔme si me wòle nàɖe vi nɛ.
Corrado, si xɔ ƒe 77, si le Italy la gblɔe nyuie be: "Ne èle tsitsim la, ehiã be nàɖe nu siwo nèwɔna tsã la dzi kpɔtɔ. "
Ɛ̃, ne ame le tsitsim la, ehiã be wòawɔ tɔtrɔ siwo hiã.
Corrado kple srɔ̃a wofɔ aye na aƒemedɔwo wɔwɔ ale gbegbe be womenana ɖoɖo si dzi wozɔna ɖo la tea ɖeɖi wo ŋu fũu akpa o, ale be ŋusẽ nagavɔ le wo ŋu hafi zã nado o.
Marian, si xɔ ƒe 81, si le Brazil hã ɖe eƒe dɔwɔnawo dzi kpɔtɔ esi wòle tsitsim.
Egblɔ be: "Meva nya dɔ agbɔsɔsɔme si mate ŋu awɔ.
Ne ɖeɖi te ŋunye la, meɖina ɖe eme vie.
Menɔa anyi alo mlɔa anyi be maxlẽ nu alo ase haƒoƒo.
Meva lɔ̃ ɖe edzi be nyemagate ŋu awɔ nu siwo mewɔna tsã o. "
Ŋutsu tsitsi aɖe le kɔla blam
Da sɔ
DA SƆ: ‘Nyɔnuwo nado awu ɖe nɔnɔme nyui me, le ŋukpekpe kple ŋuɖɔɖo me.’ (1 Timoteo 2:9) Nyagbɔgblɔ si nye "nado awu ɖe nɔnɔme nyui me " fia dadasɔ kple dzadzraɖo nyuie.
Barbara, si xɔ ƒe 74, si le Canada la, gblɔ be: "Medzea agbagba be mado awu nyuie ahanɔ dzadzɛ.
Nyemedi be mado awu ɖewoɖewoe ahanɔ abe ame siwo gblɔna be, ‘Metsi; eya ta mehiã be magatsi dzi ɖe dzadzraɖo ŋu o’ la ene o. "
Fern, si xɔ ƒe 91, si le Brazil la gblɔ be: "Meƒlea awu ʋɛ aɖewo ɣeaɖewoɣi tsɔ doa dzidzɔ na ɖokuinye. "
Ke ŋutsu tsitsiwo ya ɖe?
Antônio, si xɔ ƒe 73, si le Brazil la gblɔ be: "Medzea agbagba be nye dzedzeme nanya kpɔ ɣesiaɣi, eya ta medoa awu siwo kɔ hele dzadzɛ. "
Le beléle na ameɖokui gome la, egblɔ be: "Melea tsi helũa ge gbe sia gbe. "
Gake mehiã be nàtsi dzi ɖe wò dzedzeme ŋu ale gbegbe be nàdo kpo nuwɔwɔ ‘le ŋuɖɔɖo me’ o.
Bok-im, si xɔ ƒe 69, si le South Korea la da sɔ le awudodo me.
Egblɔ be: "Menyae nyuie be masɔ kura be mado awu siwo medona tsã esime menye ɖetugbui o. "
Ŋutsu tsitsi aɖe le dzidzɔ kpɔm esi wòle saŋku ƒom na srɔ̃a
Nye dzidzɔme
NYE DZIDZƆME: "Ame si le fu kpem la ƒe ŋkekewo katã nye vɔ̃, ke ame si ƒe dzi le dzidzɔ kpɔm la tua aglo ɣesiaɣi. "
(Lododowo 15:15) Esi nèle tsitsim la, ne èɖo ŋku ɣeyiɣi siwo me nènye ɖetugbui alo ɖekakpui, esime ŋusẽ nɔ ŋuwò eye nètea ŋu wɔa nu geɖe dzi la, ate ŋu ate ɖe dziwò.
Gɔmesese le esia ŋu.
Ke hã dze agbagba be seselelãme mawo nagaɖu dziwò o.
Tsã ŋkekewo ŋu bubu ate ŋu awɔe be mànɔ dzidzɔ kpɔm o, eye dzi aɖe le ƒowò ale gbegbe be màte ŋu awɔ nu siwo wòle be nàwɔ o.
Joseph, si xɔ ƒe 79, si le Canada, la gblɔe nyuie be: "Medzea agbagba sea vivi na nu siwo mate ŋu awɔ eye nyemexaa nu le nu siwo mewɔna tsã, siwo nyemate ŋu awɔ fifia o, la ta o. "
Nuxexlẽ kple nusɔsrɔ̃ ate ŋu ana wò susu nanɔ nu nyuiwo kple nu yeyewo ŋu.
Eya ta ne anya wɔ la, wɔ nuxexlẽ kple nusɔsrɔ̃ ƒe mɔnukpɔkpɔ siwo le ʋuʋu ɖi la ŋu dɔ be nàsrɔ̃ nu yeyewo.
Ernesto, si xɔ ƒe 74, si le Philippines la yia agbalẽdzraɖoƒe ɖadia agbalẽ nyui siwo wòate ŋu axlẽ.
Egblɔ be: "Edzɔa dzi nam be mate nu yeyewo kpɔ, eye metoa nuxexlẽ dzi nyaa nu tso teƒe siwo nyemate ŋu azɔ mɔ ayi o la ŋu. "
Lennart, si xɔ ƒe 75, si le Sweden la dze dɔ aɖe, si mele bɔbɔe o, si nye gbe bubu sɔsrɔ̃, gɔ̃ hã gɔme.
Nyɔnu tsitsi aɖe le nu nam srɔ̃a
Nyo dɔme
NYO DƆME: "Minɔ nu nam amewo, eye amewo ana nu mi. "
(Luka 6:38) Zã wò nunɔamesiwo kple wò ɣeyiɣi wòaɖe vi na amewo; na esia nazu numame na wò.
Esia ana nàkpɔe be yewɔ nu nyui aɖe, eye ana dzi nadzɔ wò.
Hosa, si xɔ ƒe 85, si le Brazil la ɖoe be yeana kpekpeɖeŋu amewo togbɔ be lãmesẽ mede edzi o hã.
Egblɔ be: "Meƒoa ka na xɔ̃nye siwo dze dɔ alo esiwo ƒo dzi ɖe le, eye meŋlɔa lɛta ɖo ɖe wo.
Ɣeaɖewoɣi la, meɖoa nunana suewo ɖe wo.
Edzɔa dzi nam hã be maɖa nu alo awɔ numeɖenu aɖe na ame siwo dze dɔ. "
Ne míenyo dɔme na amewo la, eʋãa wo be woawo hã nanyo dɔme na ame.
Jan, si xɔ ƒe 66, si le Sweden la gblɔ be: "Ne èwɔ nu ɖe amewo ŋu lɔlɔ̃tɔe la, aʋã wo woawɔ nu ɖe ŋuwò lɔlɔ̃tɔe, eye woatsɔ ɖe le eme na wò. "
Ɛ̃, dɔmenyola nana ame siwo dome wòle la kpɔa dzidzɔ.
WƆ XƆLƆ̃: "Ame sia ame si ɖea eɖokui ɖe aga la le eya ŋutɔ ƒe nudzodzrowo yome tim; etsia tre ɖe nunyawo katã ŋu. "
(Lododowo 18:1) Togbɔ be àdi be ye ɖeɖe yeanɔ anyi ɣeaɖewoɣi hã la, ƒo asa na ɖokuiɖeɖe ɖe aga.
Innocent, si xɔ ƒe 72, si le Nigeria la lɔ̃a xɔlɔ̃wo dome nɔnɔ.
Egblɔ be: "Melɔ̃ hadede kple ɖeviwo kple tsitsiawo siaa. "
Börje, si xɔ ƒe 85, si le Sweden la gblɔ be: "Medzea agbagba be manɔ sɔhɛwo dome.
Dzo si le wo me nana dzo gaɖoa menye le ememe, abe sɔhɛ ene. "
Tso le ɖokuiwò si nàwɔ ɖoɖo anɔ xɔlɔ̃wo kpem ɣeaɖewoɣi.
Han-sik, si xɔ ƒe 72, si le South Korea la gblɔ be: "Edzɔa dzi na nye kple srɔ̃nye be míakpe mía xɔlɔ̃wo, ɖeviwo kple tsitsiawo siaa, be míaɖu nu ɖekae. "
Ðeviwo kple tsitsiawo siaa le dzidzɔ kpɔm ɖekae
Wɔ xɔlɔ̃
Ame siwo ɖoa dze nyuie lae wɔa xɔlɔ̃ nyuie.
Gake esi wònye be ame evee ɖoa dze ta la, ɖewohĩ ahiã be nàdze agbagba anye ame si gbɔ nɔnɔ doa dzidzɔ na ame.
Eya ta tsɔ ɖe le eme na amewo.
Helena, si xɔ ƒe 71, si le Mozambique la gblɔ be: "Melɔ̃a amewo eye medea bubu wo ŋu.
Meɖoa to sea nya si gblɔm wole ale be manya ale si wobua nu ŋui kple nu si wolɔ̃na. "
José, si xɔ ƒe 73, si le Brazil la gblɔ be: "Amewo lɔ̃a ame siwo ɖoa to nyuie, ame siwo sea veve ɖe ame nu, ame siwo tsɔa ɖe le eme na ame, siwo kafua ame ne esɔ nenema hedoa nukokoe na ame la gbɔ nɔnɔ. "
Ne èle wò susuwo gblɔm la, dze agbagba be ‘dze nanɔ nya si gblɔm nèle la me.’
(Kolosetɔwo 4:6) Bu ameawo ƒe nɔnɔmewo ŋu nyuie eye wò nya nade dzi ƒo na wo.
NYE AKPEDALA: "Minye akpedalawo. "
(Kolosetɔwo 3:15) Ne ame aɖe na kpekpeɖeŋu wò la, da akpe ɖe eƒe ɖetsɔlemea ta.
Akpedada nana amewo dome vivina.
Marie-Paule, si xɔ ƒe 74, si le Canada la gblɔ be: "Nyitsɔ laa la, nye kple srɔ̃nye míeʋu yi aƒe bubu me.
Mía xɔlɔ̃ gbogbo aɖewo kpe asi ɖe mía ŋu.
Míate ŋu ada akpe na wo wòade edeƒe o.
Míeɖo akpedagbalẽvi tɔxɛ ɖe wo, eye tso ɣemaɣi la, míekpe wo dometɔ aɖewo wova ɖu nu kpli mí. "
Edoa dzidzɔ na Jae-won, si xɔ ƒe 76, si le South Korea la be exɔlɔ̃wo kɔnɛ ɖe ʋu me yia Fiaɖuƒe Akpata me.
Egblɔ be: "Kpekpeɖeŋu si xɔ̃nyewo nanam la doa dzidzɔ nam ale gbegbe be meɖoe be manɔ gakpekpeɖeŋu aɖe nam be woatsɔ anɔ ami dzem ɖe ʋua me.
Ɣeaɖewoɣi la, menaa nunana sue aɖe wo heŋlɔa akpedanya aɖe kpena ɖe eŋu. "
Ƒo wo katã ta la, da akpe ɖe agbe si nèle ta.
Nunyala Fia Salomo ɖo ŋku edzi na mí be: "Avu gbagbe nyo wu dzata kuku. "
(Nyagblɔla 9:4) Ɛ̃, ne susu nyui le asiwò ɖe tsitsi ŋu eye nèlɔ̃na faa wɔa tɔtrɔ siwo hiã la, anya wɔ be nàtsi le atsyɔ̃ɖoɖo me ahase vivi nɛ.
Nyɔnu tsitsi aɖe le agbalẽ ŋlɔm
Nye akpedala
Ðe Ya Kple Ɣe Ƒe Keklẽ Wua Dɔlékuiwoa?
ESI dzɔdzɔmeŋutinunyalawo ke ɖe dɔlékuiwutike ŋu le ƒe 1900-awo ƒe domedome la, ɖɔktawo kpɔ mɔ be atike yeye siawo akpe ɖe yewo ŋu yewoaɖe dɔléle aɖewo ɖa.
Le gɔmedzedzea me la, atikeawo wɔ dɔ eteƒe mekɔ o.
Gake ale si ame geɖewo va le atikeawo zãm wògbɔ eme la wɔe be womegate ŋu va le dɔlékuiwo wum o.
Esi dzɔdzɔmeŋutinunyalawo le ŋugble dem tso ale si woawɔ awu dɔlékuiwo ŋu la, wogava le tɔtrɔm ɖe mɔnu siwo wozãna tsɔ wua dɔlékuiwo le blema la ŋu.
Esiawo dometɔ ɖekae nye ale si ya kple ɣe ƒe keklẽ wua dɔlékuiwoe.
Nu Si Míesrɔ̃ Tso Blematɔwo Gbɔ
Eŋlisiawo dometɔ geɖe ƒo nu tso ale si ɣe ƒe keklẽ kple ya si ƒona le gota tea ŋu wua dɔlékuiwo la ŋu.
Atikewɔla John Lettsom (ƒe 1744-1815) gblɔ be ɖevi siwo ŋu yɔmekpe le la nagbɔ ya si ƒona le ƒuta eye woanɔ ɣe ƒe keklẽ nu ale be woahaya.
Le ƒe 1840 me la, amekola George Bodington de dzesii be ame siwo wɔa dɔ le gota abe agbledelawo kple alẽkplɔlawo ene mexɔa yɔmekpe o, gake dɔwɔla siwo zãa woƒe ɣeyiɣi akpa gãtɔ le xɔ me la tea ŋu xɔa yɔmekpe bɔbɔe.
Aƒenɔ Florence Nightingale (ƒe 1820-1910) va xɔ ŋkɔ ŋutɔ le nu siwo wòto vɛ esime wònɔ Britain-ʋawɔla siwo xɔ abi le Crimea-ʋaa me gbɔ kpɔm la ta.
Ebia be: "Ðe mège ɖe ame aɖe ƒe xɔ dɔme me le zã me alo ŋdi kanya esime womekpɔ ʋu fesre o eye nèkpɔ be ya si le xɔa me la bla hele ʋeʋẽm ɖe ƒomevie kpɔ oa? "
Egblɔ be ele be woana ya si le dɔnɔ ƒe xɔ me la nasɔ kple esi le gota, evɔ womana vuvɔ nawɔ dɔnɔa atso eme o.
Egblɔ kpee be: "Nu siwo katã teƒe mekpɔ la ɖo kpe edzi be nu eve ye dɔnɔ hiã vevie, woawoe nye gotaya kple keklẽ . . .
Gake menye keklẽ ɖe sia ɖe ko o, ke boŋ ɣe ƒe keklẽ. "
Ɣemaɣi la, ame geɖewo xɔe se be ne wosia abadzivɔwo kple awuwo ɖe ŋdɔgbe la, edea lãmesẽ dzi.
Togbɔ be amegbetɔwo yi ŋgɔ le dzɔdzɔmeŋutinunya me tso ƒe 1800-awo me hã la, egbegbe nusɔsrɔ̃wo hã ɖo kpe edzi nenema.
Le kpɔɖeŋu me, numekuku aɖe si Chinatɔwo wɔ le ƒe 2011 me ɖee fia be sukuvi siwo sɔ gbɔ ɖe xɔ dɔmewo me wu ale si dze, evɔ ya megena ɖe xɔ siawo me tututu o la "xɔa akɔtadɔ. "
Xexea Me Lãmesẽ Habɔbɔ gblɔ be ele vevie be woana gotaya nage ɖe xɔwo me ale be wòate ŋu awɔ avu kple dɔlékuiwo.
Nyateƒee, habɔbɔ sia gblɔ le mɔfiamegbalẽ aɖe si wòɖe ɖe go le ƒe 2009 me la me be woaɖe mɔ ya siawo nage ɖe kɔdzixɔwo me ale be woaɖe dɔlékuiwo dzi akpɔtɔ le afi mawo.
Ðewohĩ àgblɔ be, ‘Nya siawo nya se loo.
Gake kpeɖodzi kae le wo ŋu?
Aleke ya kple ɣe ƒe keklẽ ate ŋu awu dɔlékuiwo?’
Dzɔdzɔmenu Siwo Wua Dɔlékuiwo
United Kingdom (Royaume-Uni) ƒe dɔwɔƒe si kpɔa lãmesẽnyawo gbɔ ƒe numekuku aɖe ɖo nyabiase siawo ŋu.
Dzɔdzɔmeŋutinunyala siwo le dukɔ sia me la di be yewoanya ɣeyiɣi didi si wòaxɔ hafi dɔlékuiwo navɔ le ya me ne woda dɔlékuiʋawɔnuwo ɖe London dua me.
Esi numekulawo di be yewoanya ɣeyiɣi didi si dɔlékuiawo ate ŋu anɔ agbe le ya me la, wotsɔ dɔlékui si woyɔna be E. coli de yiyiɖɔ ŋu tsɔ da ɖe ya nu le gota.
Wowɔ nu sia le zã me, elabe wonya be ɣe ƒe keklẽ wua dɔlékuiwo.
Nu kawoe do tso eme?
Le gaƒoƒo eve megbe la, dɔlékuiawo ƒe akpa gãtɔ ku.
Gake esi wowɔ dodokpɔ ma ke eye wotsɔ dɔlékuiawo de aɖaka me hetu nu ɖe enu eye wotsɔ aɖakaa da ɖe teƒe si tututu woda yiyiɖɔa ɖo va yi eye yame ƒe dzoxɔxɔ sɔ kple gbãtɔ nu la, dɔlékui akpa gãtɔ gakpɔtɔ le agbe le gaƒoƒo eve si woɖo la megbe.
Edze ƒãa be nane le ya me si wua dɔlékuiwo.
Gake womekpɔ nya nu si tututu wònye o.
Ke hã, numekulawo gblɔ be nu vovovo aɖewo anya nɔ "ya me siwo wua dɔlékuiwo. "
Ɣe ƒe keklẽ hã wua dɔlékuiwo.
Nyadzɔdzɔgbalẽ aɖe (Journal of Hospital Infection) gblɔ be: "Dɔlékui geɖe siwo nɔa ya me la metea ŋu nɔa te ɖe ɣe ƒe keklẽ nu o. "
Nu kae nàwɔ be wòaɖe vi na wò?
Ðewohĩ àdi be yeanɔ ŋdɔ nu vie ale be yeaxɔ ya nyui ma.
Ate ŋu ade wò lãmesẽ dzi.
Tenɔnɔ Ðe Dɔ Mavɔleameŋu Nu Ðe Biblia Ate Ŋu Akpe Ðe Mía Ŋua?
Mawu tsɔ ɖe le eme na esubɔla siwo le dɔ lém la.
Biblia gblɔ le mawusubɔla wɔnuteƒe aɖe ŋu be: "Yehowa akpe ɖe eŋu le dɔba dzi. "
(Psalmo 41:4) Ne èle dɔ mavɔleameŋu aɖe lém la, afɔɖeɖe etɔ̃ siwo gbɔna la akpe ɖe ŋuwò:
Do gbe ɖa be Mawu nàdo ŋusẽ wò nànɔ te ɖe enu.
Àkpɔ "Mawu ƒe ŋutifafa, si ƒoa susu ɖe sia ɖe ta " eye wòaɖe wò dzimaɖitsitsiwo dzi akpɔtɔ ahalé wò ɖe te.
Filipitɔwo 4:6, 7.
Na dzi nanɔ dzɔwòm.
Biblia gblɔ be: "Dzi kpɔdzidzɔ nana lãme hayana, ke gbɔgbɔ xanu nana ƒuwo ƒuna kplakplakpla. "
(Lododowo 17:22) Megatsɔ nya sia nya nya vevii akpa o, elabena esia ana dzi nadzɔ wò le ɣeyiɣi sesẽwo me, eye akpɔ ŋusẽ nyui ɖe wò lãmesẽ hã dzi.
Kpɔ mɔ na nu siwo le etsɔme.
Ne mɔkpɔkpɔ nyuiwo le asiwò la, ana dzi nadzɔ wò togbɔ be dɔ mavɔleameŋuwo anɔ fu ɖem na wò hã.
(Romatɔwo 12:12) Biblia gblɔ ɖi be le etsɔme la, "duametɔ aɖeke magblɔ be, yele dɔ lém o. " (Yesaya 33:24) Ɣemaɣi la, Mawu ada dɔ mavɔleameŋu siwo ɖɔktawo mete ŋu le ta kpɔm na egbea o la.
Le kpɔɖeŋu me, Biblia ƒo nu tso ale si ame tsitsiwo agbugbɔ aɖo woƒe sɔhɛmenɔɣiwo me la ŋu ale: "Ekema dzo aɖo eƒe lãme abe ɖekakpui ene, eye wòagaɖo eƒe ɖekakpuiŋkekewo me. " Hiob 33:25.
De dzesii: Togbɔ be Yehowa Ðasefowo lɔ̃ ɖe edzi be Mawu kpena ɖe yewo ŋu hã la, wonaa ɖɔktawo wɔa atike na wo ne wole dɔ mavɔleameŋu lém.
(Marko 2:17) Ke hã, míekafua dɔdamɔnu aɖe koŋ be eyae nyo wu o; míesusu be ekpo ɖe ame sia ame ŋutɔ gbɔ be wòatso nya me le dɔdamɔnu si woazã nɛ la ŋu.
Ne Dɔléle Sesẽ Aɖe Dze Dziwò
"Esi mese be wokpɔ kansa le nye dzitodzito kple dɔgbo me la, mebu be wòtso kufia nam.
Gake esi megbɔ tso kɔadzi la, megblɔ na ɖokuinye be, ‘Enyo, menye nu mae menɔ mɔ kpɔm na o, gake ele be mato mɔ aɖe dzi anɔ te ɖe enu.’ " Linda, si xɔ ƒe 71.
"Dɔléle sesẽ aɖe na mesea veve le nye mo ƒe miakpa dzi eye gbegblẽm ɖe edzi koe wòle.
Zi geɖe la, metsia akogo eye medina be mawu ɖokuinye gɔ̃ hã. "
Elise, si xɔ ƒe 49.
Dɔnɔ aɖe si le bunɔkeke me la ƒe ame vevi siwo lɔ̃e la le eŋu
NE WOKPƆ dɔléle si ate ŋu awu ame le wò ŋutɔ alo wò ame vevi aɖe ŋu kpɔ la, ke ànya ale si wògbãa dzi na amee.
Tsɔ kpe ɖe dɔlélea ŋutɔ ŋu la, ele be nànɔ te ɖe wò ŋutɔ loo alo dɔnɔa ƒe nuwɔnawo hã nu.
Ne mɔ si dzi woto le dɔa dam na wò nana nèsea veve, mèkpɔ ga aƒle atikeawo o, alo ale si atikeawo ava ɖe fu na wò emegbe, ate ŋu ana vɔvɔ̃ naɖo wò eye nàtsi dzi.
Ne ame aɖe ƒe lãme gblẽ vevie la, ale si wònana ame tsia dzii la gagblẽa nyaa ɖe edzi.
Afi kae míakpɔ kpekpeɖeŋu le?
Ame geɖe kpɔe be ne yewoziɔ ɖe Mawu ŋu do gbe ɖa nɛ, eye yewoxlẽ akɔfanamenyawo le Biblia me la, enana yewokpɔa gbɔdzɔe ŋutɔ.
Lɔlɔ̃ si ƒometɔwo kple xɔlɔ̃wo ɖena fiana kple woƒe kpekpeɖeŋu hã kpena ɖe ame ŋu.
NU SI AME AÐEWO WƆ TE ŊU NƆ TE ÐE ENU
Robert si xɔ ƒe 58 ɖo aɖaŋu be: "Na ale si nèxɔ Mawu dzi se nakpe ɖe ŋuwò nàdo dzi.
Do gbe ɖa na Yehowa.
Gblɔ ale si nèle sesem le ɖokuiwò me nɛ.
Bia eƒe gbɔgbɔ kɔkɔea.
Biae be wòado ŋusẽ wò nànɔ te sesĩe eye nàde dzi ƒo na wò ƒomea eye nàɖe dzi ɖi esime nèle dzi dom.
"Eɖea vi ŋutɔ ne wò ƒomea sea veve ɖe nuwò, eye woli na wò.
Gbe sia gbe la, wo dometɔ ɖeka alo eve ƒoa ka nam biana be, ‘Èfɔ nyuiea?’
Xɔ̃nye siwo le teƒe vovovowo hã dea dzi ƒo nam.
Esia kpena ɖe ŋunye ŋutɔ be magana ta o. "
Ne èyi xɔ̃wò aɖe si dze dɔ srã ge kpɔ la, na Linda ƒe nya sia nanɔ susu me na wò. Egblɔ be: "Dɔnɔa adi be yeaɖe susu ɖa le dɔlélea ŋu ne yeƒe susu nanɔ nu bubuwo ŋu, si ta madi be yeanɔ nu ƒom tso eŋu ɣesiaɣi o.
Eya ta miɖo dze tso nu bubu siwo ŋu mieɖoa dze tsonae ne miedo go. "
Le Mawu ƒe ŋusẽdoame kple akɔfanya siwo le Biblia me kple kpekpeɖeŋu si ƒometɔwo kple xɔlɔ̃wo nana mí ta la, míate ŋu aka ɖe edzi be susu nyuiwo li siwo tae wòle be míayi edzi anɔ agbe, ne míele dɔ lém vevie gɔ̃ hã.
Ðo ŋu ɖe Mawu ŋu.
Eɖem tso nu siwo katã vɔ̃m mele la me.
Esi hiãtɔ sia yɔe la, Yehowa see. "
Psalmo 34:4, 6.
Linda, si ŋu míeƒo nu tsoe va yi gblɔ be: "Nyemedoa gbe ɖa be ‘Na mahaya o.’
Ke boŋ medoa gbe ɖa ɣesiaɣi be: ‘Kpe ɖe ŋunye ŋusẽ nanɔ ŋunye manɔ te ɖe nye dɔlélea nu.’ "
Xlẽ Mawu ƒe Nyaa be wòado ŋusẽ wò.
"Dua me tɔ aɖeke magblɔ be, ‘Mele dɔ lém’ o. " Yesaya 33:24.
Nɔ ŋugble dem le ŋugbe siwo Mawu do ku ɖe etsɔme ŋu la ŋu, esia ana mɔkpɔkpɔ si ado ŋusẽ wò be nàdo dzi la wò.
Na wò ƒometɔwo kple xɔ̃wòwo nakpe ɖe ŋuwò.
"Xɔlɔ̃ vavã lɔ̃a ame ɣeawokatãɣi eye ame nɔvi wònye wodzi ɖe xaxagbe ŋu. " Lododowo 17:17.
Elise, si ŋu míeƒo nu tsoe va yi gblɔ be: "Mèganɔ ɖokuiwò ɖem ɖe aga o.
Na xɔ̃wòwo nakpe ɖe ŋuwò.
Ɣeaɖewoɣi àse le ɖokuiwò me be yetsi akogo eye wòawɔ na wò be Mawu gɔ̃ hã meɖoa to ye o, gake mègaɖe ɖokuiwò ɖe aga o. "
Alekee Mawɔ Akpe Akɔ Kple Dɔmavɔleameŋu?
Sɔhɛwo Biana Be
Alekee Mawɔ Akpe Akɔ Kple Dɔmavɔleameŋu?
LODODOWO 20:29 gblɔ be: "Ðekakpuiwo ƒe atsyɔ̃ enye woƒe ŋusẽ. "
Ne dɔmavɔleameŋu le ŋuwò, alo nènye nuwɔametɔ la, àse le ɖokuiwò me be mawunyakpukpui sia me nyawo menye nyateƒe le ye gome o.
Gake menye nenemae kura o!
Elabena sɔhɛ geɖe siwo dɔmavɔleameŋu le fu ɖem na kple esiwo nye nuwɔametɔwo la te ŋu ɖu kuxi sesẽtɔwo kekeake gɔ̃ hã dzi.
Nyɔ! talawo bia gbe sɔhɛ siawo dometɔ ene.
Hiroki, si le Japan, lé ahɔhɔ̃medɔ si naa wozua nuwɔametɔ la tso edziɣi ke.
Egblɔ be: "Lãmeka siwo le nye kɔ me mete ŋu léa nye ta ɖe te o, eye ne medi be matsɔ nye asiwo awɔ nane la, nu bubu koe asiawo wɔna.
Ame bubuwo koe wɔa nu sia nu nam. "
Natalie kple nɔvia ŋutsu James le South Africa, eye ƒumedɔléle aɖe si naa ame kua te, si tɔgbi mebɔ o, la nɔ wo ŋu tso wo dziɣi ke.
Dzimeƒugɔglɔ̃dɔ hã le Natalie ŋu.
Egblɔ be: "Wowɔ dɔ nam zi ene sɔŋ, eye ale si nye dzimeƒua glɔ̃e la wɔe be ŋusẽ mele nye dzitodzitowo ŋu tututu o. "
Timothy le Britain, esime wòxɔ ƒe 17 la, wokpɔ ɖeɖiteameŋu atraɖii ƒe dɔléle le eŋu.
Egblɔ be: "Mede ɣleti eve hafi nye ame si nɔ lãmesẽ me eye ŋusẽ nɔ ŋunye nyuie la meva gbɔdzɔ belibeli, eye nyemegate ŋu va nɔ tɔtɔm ɖe nye afɔwo dzi o. "
Danielle le Australia, wokpɔ suklidɔ le eŋu esime wòxɔ ƒe 19.
Egblɔ be: "Esi wònye be suklidɔ medzena le ame ŋu wokpɔna kple ŋku o ta la, amewo menya ale si gbegbe wòvɔ̃ɖii o.
Nyateƒeae nye be dɔ sia ate ŋu awum. "
Ne dɔmavɔleameŋu aɖe le fu ɖem na wò, alo ènye nuwɔametɔ la, Hiroki, Natalie, Timothy, kple Danielle ƒe nya siwo gbɔna ade dzi ƒo na wò godoo.
Ne èle lãmesẽ nyui me gɔ̃ hã la, ɖewohĩ woƒe nyawo akpe ɖe ŋuwò nàse ame siwo dɔmavɔleameŋu kple nuwɔametɔnyenye le fu ɖem na la ƒe nɔnɔmewo gɔme nyuie wu.
Nyɔ! talawo: Nu kae nye kuxi sesẽtɔ kekeake le wò nɔnɔmea ŋu?
Natalie: Le gonye me la, ale si amewo wɔa nu ne wokpɔm lae ɖea fu nam wu.
Nyemete ŋu ɖea dzi ɖi gbeɖe o.
Mesena le ɖokuinye me be amewo fɔa ŋku ɖe dzinye dzoɣlii ɣesiaɣi.
Danielle: Le nye suklidɔlélea gome la, kuxia koŋue nye nu si ƒomevi maɖu, nu agbɔsɔsɔme si maɖu, kple nuɖuɖu siwo wòle be matsri la nyanya.
Ne nyemeɖɔ ŋu ɖo le nu siwo maɖu me o la, sukli agbɔsɔsɔme si hiã la mava nɔ nye ʋu me o, si ate ŋu awɔe be mayi ɖi me.
Hiroki: Wowɔ bunɔkeke tɔxɛ aɖe si sɔ ɖe nye nɔnɔmea nu la nam, eye menɔa nɔnɔme ɖeka aɖe me hena gaƒoƒo 15 sɔŋ le ŋkekea me.
Nyemete ŋu dɔa alɔ̃ hã nyuie o.
Kaka nane naɖi kikli ko la, menyɔna.
Timothy: Gbã la, nu si ɖe fu nam wue nye lɔlɔ̃ ɖe edzi be mezu dɔnɔ.
Nɔnɔme si me meva le la tena ɖe dzinye ŋutɔ.
Nyɔ! talawo: Kuxi bubu kawoe ɖea fu na wò?
Danielle: Suklidɔlélea nana ɖeɖi tea ŋunye ale gbegbe.
Ehiã be madɔ alɔ̃ gaƒoƒo geɖe wu hanyetiwo.
Azɔ hã, suklidɔ nye dɔ aɖe si womete ŋu dana o.
Natalie: Ale si gbegbe mele kpuie la wɔe be nyemete ŋu wɔa nanewo o.
Nu suesuesue aɖewo, abe asidodo ɖa atsɔ nane si woɖo ɖe ati si kɔ vie dzi le fiase me ene, gɔ̃ hã menya wɔna nam o.
Mekpea fu ŋutɔ ne nye ɖeka meyi nane ƒle ge le fiase me.
Timothy: Hekpe ɖe ale si mesea lãmeve atraɖii ŋu la, blanuiléle hã ɖea fu nam enuenu.
Hafi mava zu dɔnɔ la, mete ŋu wɔa nu sia nu nyuie.
Dɔwɔɖui nɔ asinye, eye mekua ʋu hã.
Mewɔa kamedefefewo, abe afɔbɔlƒoƒo ene.
Fifia, nyee nye esia va tsi bunɔkeke me.
Hiroki: Nyemete ŋu ƒoa nu nyuie o.
Esia ɖea dzi le ƒonye, eye wòna nyemete ŋu doa dzeɖoɖo ɖe amewo gbɔ o.
Ɣeaɖewoɣi la, nye asi ʋãna le eɖokui si ɖaƒoa ame aɖe le vo me.
Ne edzɔ nenema la, le nye nuƒoƒo ƒe kuxia ta la, nyemete ŋu gblɔna be, "Meɖe kuku, " gɔ̃ hã o.
Nyɔ! talawo: Nu kae kpe ɖe ŋuwò nète ŋu nɔ te ɖe kuxiawo nu?
Danielle: Medzea agbagba tsɔa nye susu ɖoa nu nyui siwo ade dzi ƒo nam la ŋu.
Ƒome nyui aɖe mee mele, xɔlɔ̃ lɔ̃amewo le asinye le hamea me, eye ƒo wo katã ta la, Yehowa Mawu nye nye kpeɖeŋutɔ gãtɔ.
Medzea agbagba hã nyaa nyatakaka yeye ɖe sia ɖe si ku ɖe ale si suklidɔlélawo awɔ anɔ te ɖe woƒe kuxiwo nui ŋu.
Menya be nye ŋutɔe anɔ ŋudzɔ be nye dɔa naganyra ɖe edzi o, eya ta medzea agbagba vevie léa be na ɖokuinye.
Natalie: Gbedodoɖa doa ŋusẽm geɖe ŋutɔ.
Medzea agbagba kpɔa nye kuxiwo gbɔ ɖekaɖeka.
Medzea agbagba be manɔ nu ɖɔʋu aɖe wɔm ɣesiaɣi, si wɔnɛ be nyemebua nu siwo ana dzi naɖe le ƒonye la ŋu o.
Dzila nyui eve hã le asinye, siwo mete ŋu gblɔa nye dzimenyawo na faa.
Timothy: Mewɔa nane si do ƒome kple nye mawusubɔsubɔ gbe sia gbe, ne eɖanye hena ɣeyiɣi kpui aɖe gɔ̃ hã.
Le kpɔɖeŋu me, medzea ŋkeke ɖe sia ɖe gɔme kple Ŋɔŋlɔawo me dzodzro.
Nyemelɔ̃a nu le ɖokuisi Biblia sɔsrɔ̃ kple gbedodoɖa gbɔ o, vevietɔ le ɣeyiɣi siwo me nu te ɖe dzinye vevie.
Hiroki: Medzea agbagba be magatsi dzi fũu akpa ɖe nu siwo ŋu nyemate ŋu awɔ naneke le o ŋu o.
Esia anye fuɖeɖe na ɖokuinye yakatsyɔ.
Gake mewɔa nu sia nu si mate ŋui bene mía kple Mawu dome ƒomedodoa me nasẽ ɖe edzi, eye nyemetsɔa nɔnɔme si me mele doa taflatse le Biblia sɔsrɔ̃ gome o.
Ne medo kpo alɔ̃dɔdɔ le zã me la, mewɔa mɔnukpɔkpɔa ŋu dɔ tsɔ doa gbe ɖa.
Xlẽ Romatɔwo 12:12.
Nyɔ! talawo: Aleke ame bubuwo de dzi ƒo na wòe?
Hiroki: Hamemetsitsiwo kafuam ɣesiaɣi ɖe agbagba sue si mete ŋu dzena la ta.
Nɔviŋutsu kple nɔvinyɔnu siwo le hamea me hã naa mekplɔa wo ɖo mieɖasrãa ame siwo tsɔ ɖe le nya nyuia me la kpɔ hesrɔ̃a Biblia kple ame bubuwo hã. Xlẽ Romatɔwo 12:10.
Danielle: Magblɔ be, nu si wɔa dɔ ɖe dzinye koŋue nye ne nɔviŋutsu kple nɔvinyɔnu siwo le hamea me kafum tso dzi blibo me.
Esia nana mekpɔnɛ dzea sii be wolɔ̃m vevie, eye wòdea dzi ƒo nam be mawɔ geɖe wu.
Timothy: Nɔvinyɔnu tsitsi aɖe dzea agbagba etɔxɛe ɖoa dze kplim ɣesiaɣi si míeyi kpekpewo.
Hamemetsitsiwo kple wo srɔ̃wo hã dea dzi ƒo nam heɖoa aɖaŋu nyuiwo nam.
Hamemetsitsi aɖe si xɔ ƒe 84 la kpe ɖe ŋunye meɖo taɖodzinu siwo gbɔ mate ŋu aɖo la na ɖokuinye.
Subɔsubɔdɔwɔla aɖe si le míaƒe hamea me la kpem be makpɔ gome le gbeƒãɖeɖedɔa me kpli ye, eye ena míeɖawɔ dɔ le nuto siwo me nye bunɔkekea ate ŋu azɔ le bɔbɔe la me. Xlẽ Psalmo 55:23.
Natalie: Ne menya ge ɖe Fiaɖuƒe Akpata me ko la, hamea me nɔviŋutsu kple nɔvinyɔnuwo doa gbe nam vividoɖeameŋutɔe.
Ame tsitsiwo gblɔa dzideƒonamenyawo nam ɣesiaɣi, togbɔ be kuxiwo ɖea fu na woawo ŋutɔwo hã gɔ̃ hã. Xlẽ 2 Korintotɔwo 4:16, 17.
Nyɔ! talawo: Nu kawoe kpe ɖe ŋuwò nègakpɔtɔ kpɔa dzidzɔ?
Hiroki: Abe Yehowa Ðasefo ene la, menyae be habɔbɔ si me tɔwo si mɔkpɔkpɔ wɔnuku aɖe le la me tɔe menye.
Nyanya be habɔbɔ sia mee mele nana mekpɔa dzidzɔ. Xlẽ 2 Kronika 15:7.
Danielle: Medea ŋugble tso mɔnukpɔkpɔ si su asinye be mese Mawu ƒe tameɖoɖowo gɔme la ŋu.
Ame aɖewo li siwo le lãmesẽ nyui me, gake womekpɔa dzidzɔ le agbe me abe ale si mele dzidzɔ kpɔm ene o. Xlẽ Lododowo 15:15.
Natalie: Medina vevie be manɔ ame siwo kpɔa dzidzɔ la dome ɣesiaɣi.
Ame siwo kua kutri le Yehowa subɔsubɔ me togbɔ be wotoa nɔnɔme sesẽwo me la ƒe agbemeŋutinyawo xexlẽ hã dea dzi ƒo nam ŋutɔ.
Eye ɣesiaɣi si meyi Fiaɖuƒe Akpata me la, menyae be maxɔ ŋusẽdodo kple ŋkuɖodzinya geɖe ku ɖe mɔnukpɔkpɔ gã si wònye be ame nanye Yehowa Ðasefowo dometɔ ɖeka la ŋu. Xlẽ Hebritɔwo 10:24, 25.
Timothy: Le 1 Korintotɔwo 10:13 ƒe nya nu la, Yehowa meɖea mɔ be nɔnɔme sesẽ siwo me míate ŋu ato o la nava mía dzi o.
Megblɔna na ɖokuinye be ne Wɔnyela la ka ɖe edzi be mate ŋu ato nɔnɔme sesẽ sia me la, ame kae menye be mato nyatoƒoe le eŋu? g08 02-E.
BU NYA SIAWO ŊU
▪ Hiroki kple Timothy siaa tsi bunɔkeke me.
Ne nɔnɔme ma tɔgbi mee nèle la, alekee nya siwo wogblɔ ate ŋu akpe ɖe ŋuwò nàkpɔtɔ anye dzidzɔme?
▪ Danielle gblɔ be "esi wònye be suklidɔ medzena le ame ŋu wokpɔna kple ŋku o ta la, amewo menya ale si gbegbe wòvɔ̃ɖii o. "
Ðe dɔléle aɖe si medzena le ame ŋu wokpɔna o la le fu ɖem na wò hã?
Ne nenemae la, nu kawoe nàte ŋu asrɔ̃ tso nya siwo Danielle gblɔ me?
▪ Natalie gblɔ be nu siwo ɖea fu na ye wu dometɔ ɖekae nye ale si amewo wɔa nui ne wokpɔ ye.
Nu kae nàte ŋu awɔ atsɔ ana be ame aɖe si le nɔnɔme si ɖi Natalie tɔa me la naɖe dzi ɖi?
Ne ènye nuwɔametɔ alo dɔléle aɖe na nèsena le ɖokuiwò me abe Natalie ene la, nu kae nàte ŋu asrɔ̃ tso ale si wòte ŋu kpɔtɔ nye dzidzɔme la me?
▪ Ŋlɔ ame siwo nènya, siwo nye nuwɔametɔwo, alo siwo ŋu dɔmavɔleameŋu le, la ƒe ŋkɔwo ɖe ete.
▪ Nu kae nàte ŋu awɔ atsɔ ade dzi ƒo na ame siawo dometɔ ɖe sia ɖe?
Akɔfafa Si Biblia Nana
▪ Yesu ɖe dɔmetɔtrɔ vavã fia ame siwo nɔ dɔ lém. Marko 1:41.
▪ Yesu to "dɔléle ɖe sia ɖe ƒomevi kpakple lãmegbegblẽ ɖe sia ɖe ƒomevi " dada na amewo dzi ɖe ale si woayɔ dɔ na dɔnɔwo ne Mawu ƒe Fiaɖuƒea te anyigbaa dzi ɖuɖu la fia. Mateo 4:23.
▪ Le Mawu ƒe xexe yeyea me la, "[ame] aɖeke magblɔ be, yele dɔ lém o, " eye vevesese hã maganɔ anyi o. Yesaya 33:24; Nyaɖeɖefia 21:1-4.
▪ ‘Woaɖe ku gɔ̃ hã ɖa kura.’ 1 Korintotɔwo 15:25, 26.
"Nyemeɖe Mɔ Nye Dɔlélea Kpe Dzinye O "
"Ehiãna be woakpe ɖe ŋunye hafi mamlɔ anyi alo afɔ le aba dzi.
Azɔlizɔzɔ zu dɔ nam.
Nye ve me xe ale gbegbe be nyemetea ŋu noa nye vevesesenutsitikewo o.
Medze abi siwo gbe kuku, eye wo dometɔ aɖewo va zu abi vɔ̃wo.
Dɔmebi kple dziʋudzo sesẽ aɖe ɖe kpe nam.
Nyemenɔ nu si nɔ dzɔdzɔm ɖe dzinye la gɔme sem o.
Ƒe ewo koe mexɔ ɣemaɣi. "​ Elisa.
Elisa le Biblia me gbedeasia gblɔm na ame aɖe
Togbɔ be wɔna boo mele Elisa ŋu o hã la, Biblia fiafia amewo nana wòkpɔa dzidzɔ
ŊUTIGBALẼDƆ si nana ame ƒe ŋutilã liana goŋgoŋ ye le eŋu. Ame miliɔn eve kple afã léa dɔ sia le xexea me godoo.
Zi geɖe la, dɔ sia ƒomevi siwo léa ɖeviwo la nye esi wɔa ŋutilã ƒe akpa aɖe ko, eye esia nana ŋutilã liana.
Ke hã wokpɔ dɔ sia ƒomevi si xɔa ŋutilã bliboa katã le Elisa ŋu esi wòxɔ ƒe ewo pɛ ko, eye dɔa ge ɖe eƒe lãmenuwo abe ayiku, dzi, dzitodzito kple dɔgbo gɔ̃ hã me.
Ðɔktawo gblɔ be dɔdamɔnu si woazã la ana Elisa nate ŋu anɔ agbe ƒe atɔ̃ pɛ.
Gake ƒe 14 sɔŋue nye esi va yi Elisa gakpɔtɔ le agbe.
Togbɔ be dɔa gakpɔtɔ le eŋu hã la, meɖe mɔ mɔkpɔkpɔ bu ɖee le agbe me o.
Nyɔ! talawo bia gbe Elisa ku ɖe eƒe dɔlélea kple ale si wòte ŋu le te nɔm ɖe nɔnɔmea nui la ŋu.
Ɣekaɣie nèva de dzesii be yele dɔ lém?
Esi mexɔ ƒe asieke la, nane si abɔklugui nam, eye mese veve vevie.
Ðeko abia nɔ kekem ɖe edzi hegbe kuku.
Esi wodo nye ʋu kpɔ la, wokpɔe be ŋutigbalẽdɔ vɔ̃ɖi sia le ŋunye.
Esi wònye be nye dɔlélea nɔ nyanyram ɖe edzi kabakaba ta la, ehiã be míadi dɔ sia dala bibi aɖe be wòakpɔ gbɔnye.
Aleke nuwo va yie?
Míeva ke ɖe ɖɔkta aɖe si daa dɔ sia ŋu.
Egblɔ na dzinyelawo be ne wowɔ kansatike nam la, alé nye dɔlélea nu eye wòana manɔ agbe ƒe atɔ̃ ya teti, eye wosusui hã be ɖewohĩ dɔlélea ava ɖo aɖa le eɖokui si.
Gake dɔdamɔnu sia ana nye dɔlélenutsiŋutete nagbɔdzɔ.
Eye wòawɔe be kpeƒoame gɔ̃ hã ate ŋu awum bɔbɔe.
Edze ƒãa be nu si wonɔ vɔvɔ̃m na medzɔ o, alo?
Ɛ̃​ dzidzɔtɔe la, mekpɔtɔ le agbe!
Gake esi mexɔ ƒe 12 la, akɔta veam vevie henɔa anyi abe miniti 30 ene, eye ɣeaɖewoɣi la, esia hona nam zi eve le ŋkeke ɖeka me.
Enu sẽna ale gbegbe be ɣli dzi ko menɔna.
Nu ka gbɔe wòtso?
Ðɔktawo de dzesii be ʋumenugbagbevidzĩ me nu siwo woyɔna be hemoglobin mesɔ gbɔ le ʋu me nam o, eye esia nana be nye dzi wɔa dɔ wu ale si dze ne egbɔ ʋua le ɖoɖom ɖe ahɔhɔ̃a.
Le kwasiɖa ʋɛ aɖewo megbe la, dɔdamɔnu sia na mekpɔ gbɔdzɔe vie ya.
Gake ɣemaɣi la, meɖo ŋkui be megblɔna na ɖokuinye be nu sia nu ate ŋu adzɔ ɖe dzinye le ŋkeke si kplɔe ɖo me.
Dzi ɖe le ƒonye wu tsã abe ɖe naneke meli mate ŋu awɔ tso nye nɔnɔmea ŋu o ene.
Ƒe wuiene sɔŋue nye esia wokpɔ dɔ sia le ŋuwò, ke aleke nuwo le na wò fifia?
Megakpɔtɔ sea veve helĩhelĩ, eye dɔléle siwo ŋutigbalẽdɔ sia hena vɛ la hã kpɔtɔ ɖea fu nam.
Wo dometɔ aɖewoe nye dɔmebi, dzitodzitodɔ kple dziʋudzodɔ.
Ke hã, nyemetsɔa susu ɖoa nye dɔlélea ŋu kaka ahayi nye ɣeyiɣi gblẽ ge ɖe eŋu wòana malé blanui o.
Nu bubuwo le ŋunye mawɔ.
Abe nu kawo ene?
Nutata, avɔlɔlɔ̃ kple atsyɔ̃ɖonuwo wɔwɔ dzɔa dzi nam.
Gake esi wònye Yehowa Ðasefoe menye ta la, Biblia fiafia amewoe nye dɔ vevitɔ si mewɔna.
Le ɣeyiɣi siwo me nyemate ŋu azɔ ayi amewo gbɔ le woƒe aƒe me o gɔ̃ hã la, mekpena ɖe Ðasefo bubuwo ŋu míesrɔ̃a Biblia kple amewo le míaƒe nutoa me.
Biblia-nusrɔ̃viwo le nye ŋutɔ hã asinye.
Gbeƒãɖeɖedɔa na viɖe le nye agbe ŋu.
Nu ka tae nègawɔa dɔ sia esi wònye be mele ɖeɖem na wò ŋutɔ hã o?
Menyae be nya siwo megblɔna na amewo la le vevie eye viɖe le wo ŋu.
Gawu la, ne mele kpekpem ɖe amewo ŋu alea la, mekpɔa dzidzɔ geɖe wu.
Ewɔna nam be nye lãmea ka ɖe eme!
Le ɣeyiɣi kpui siwo metsɔ ɖea gbeƒã na amewo me la, meŋlɔa nye dɔlélea be.
Aleke Biblia kpe ɖe ŋuwò ale be mɔkpɔkpɔ mebu ɖe wò o?
Eɖoa ŋku edzi nam be nye fukpekpewo kple ame bubuwo tɔ siaa maganɔ anyi eteƒe nadidi o.
Nyaɖeɖefia 21:4 gblɔ be le Mawu ƒe ɣeyiɣi ɖoɖi dzi la, atutu "aɖatsi sia aɖatsi ɖa le woƒe ŋkume, eye ku maganɔ anyi o, eye konyifafa kple ɣlidodo kple vevesese hã maganɔ anyi o. "
Mawunyakpukpui siawo tɔgbi nana megakana ɖe etsɔme nyui si ƒe ŋugbe Mawu do be yeahe vɛ na amewo katã, ke menye na ame siwo le dɔ mavɔleameŋu lém la ɖeɖe ko o la dzi geɖe wu.
Yehowa ‘Tsɔa Nye Agbawo Nam Gbe Sia Gbe’
Maretha du Raan
Togbɔ be dɔléle sesẽ aɖe si dze abe nu si nu nyemate ŋu anɔ te ɖo o ene ɖea fu nam vevie hã la, mía Fofo lɔlɔ̃a si le dziƒo kpe ɖe ŋunye va se ɖe fifia.
Eye ƒe 20 kple edzivɔe nye esia mele mɔɖeɖedɔa wɔm hele dzidzɔ tɔxɛ kpɔm le Yehowa subɔsubɔ me.
Wodzim le ƒe 1956 me kple dzimeƒudɔ aɖe.
Woyɔa dɔ sia le Eŋlisigbe me be spina bifida. Dɔléle sia na wòsesẽna nam be mazɔ, eye wòhe lãmesẽkuxi sesẽ bubuwo va dzinye.
Ɣeyiɣi aɖe do ŋgɔ hafi woadzim la, Yehowa Ðasefowo ƒe dutanyanyuigblɔla aɖewo dze Biblia sɔsrɔ̃ gɔme kple dzinyelawo.
Le nye ɖevime la, gbeƒãɖela ʋɛ aɖewo koe nɔ mía de Usakos, le Namibia.
Eya ta míesrɔ̃a nu siwo woasrɔ̃ le hame ƒe kpekpewo me la abe ƒome ene.
Esi mexɔ ƒe adre la, wowɔ dɔ nam, si me woŋɔ nye ŋutilã ƒe akpa aɖe, afi si maɖɔ aɖuɖɔ atoe.
Esi mexɔ ƒe 14 la, meva nɔ kpeŋuidɔ (adzigbo) hã lém.
Esi sekɛndrisuku (lycée) si le míaƒe nutoa me la didi tso mía gbɔ eye mehiã dzinyelawo ƒe beléle tɔxɛ ta la, nyemete ŋu wu enu o.
Ke hã, meɖoe be mana nye kple Yehowa dome ƒomedodoa me nasẽ.
Wometa míaƒe Kristotɔwo ƒe agbalẽ geɖe ɖe mía degbe Afrikaans me o.
Eya ta mesrɔ̃ Eŋlisigbe xexlẽ ale be mate ŋu asrɔ̃ míaƒe agbalẽ bubuwo.
Mezu Fiaɖuƒegbeƒãɖela eye mexɔ nyɔnyrɔ esi mexɔ ƒe 19.
Le ƒe ene siwo kplɔe ɖo me la, lãmesẽ kple seselelãme kuxi geɖewo ɖe fu nam.
Tsɔ kpe ɖe eŋu la, esi kadodo kplikplikpli le míaƒe kɔƒea me tɔwo dome ta la, amegbetɔvɔvɔ̃ xe mɔ nam be nyemete ŋu nɔ geɖe wɔm le subɔsubɔdɔa me o.
Esi mexɔ ƒe 20 teti la, míeʋu tso Namibia yi South Africa, eye ɣemaɣie mede ha kple hame aɖe hede kpekpe zi gbãtɔ.
Dzidzɔ ka gbegbee nye esi!
Gake eva hiã be woagawɔ dɔ nam ake; woŋɔ nye ŋutilã ƒe akpa bubu, afi si made afɔdzi toe.
Le ɣeyiɣi aɖe megbe la, mese nutome sue dzikpɔla ƒe nuƒo si woƒo tso mɔɖeɖedɔa wɔwɔ ŋu.
Nya siwo wògblɔ la wɔ dɔ ɖe dzinye.
Menyae be mɔɖeɖedɔa wɔwɔ asesẽ nam le nye lãmesẽ ta, gake mekpɔ ale si Yehowa kpe ɖe ŋunye le nɔnɔme sesẽ geɖe me.
Eya ta mebia be mazu gbesiagbe mɔɖela.
Gake le nye lãmesẽkuxiwo ta la, hamemetsitsiwo he ɖe megbe le asidede dɔbiagbalẽvia te me.
Ke hã, metso nya me be mawɔ nye ŋutete katã le Fiaɖuƒegbeƒãɖeɖedɔa me.
Danye kple nɔvi bubuwo kpe ɖe ŋunye mete ŋu ɖo mɔɖelawo ƒe gaƒoƒonudidia gbɔ ɣleti ade sɔŋ.
Esia ɖe ale si meɖoe kplikpaa be mawɔ mɔɖeɖedɔa fia, eye ena wòdze ƒãa be mate ŋu awɔe togbɔ be lãmesẽkuxiwo le ŋunye hã.
Megade asi mɔɖeɖedɔ ƒe dɔbiagbalẽvia te ake, eye fifia ya woda asi ɖe edzi.
Le September 1, 1988 dzi la, mezu gbesiagbe mɔɖela.
Abe mɔɖela ene la, mekpɔa Yehowa ƒe ŋusẽdoame ɣesiaɣi.
Nyateƒea fiafia ame yeyewo kpɔ tanye, enyim, eye wòkpe ɖe ŋunye metsi le gbɔgbɔ me, ale be nyemetsɔa susu ɖoa nye nɔnɔmea ŋu o.
Mekpe ɖe ame gbogbo aɖewo ŋu woɖe adzɔgbe xɔ nyɔnyrɔ, eye esia he dzidzɔ manyagblɔ vɛ nam.
Nye lãmesẽnyawo tea ŋu trɔna kpata.
Gake Yehowa ‘tsɔa nye agbawo nam gbe sia gbe.’
(Ps.
68:20) Menye ɖeko wòkpena ɖe ŋunye metea ŋu nɔa te ɖe nye kuxiwo nu o, ke enana wònyea dzidzɔ nam be mele agbe!
Megbɔdzɔ Gake Ŋusẽ Le Ŋunye
Abe ale si Maite Morlans gblɔe ene
Ame aɖeke makpɔ nye ame beli sia le bunɔkeke me ahasusu be ŋusẽ le ŋunye o, elabena nye kpekpeme nye kilogram 29 pɛ ko.
Gake esi nye ametia le gbɔdzɔgbɔdzɔm la, ŋusẽ si le ememe la léam ɖe te.
Na maɖe nu si tae togbɔ be menye ame beli hã megblɔ be ŋusẽ le ŋunye la me.
Esime Maite xɔ ƒe ene le France
Esi mexɔ ƒe ene
Ne meɖo ŋku nye ɖevime dzi la, mekpɔnɛ be menye ɖevi si dzi dzɔna ŋutɔ; míenɔ aƒe kotoe aɖe me le kɔƒedu aɖe me le France ƒe anyiehe, afi si dzinyelawo nɔ.
Fofonye wɔ segblesegble nam, eye melɔ̃a duƒuƒu le míaƒe abɔ me.
Le ƒe 1966 me la, Yehowa Ðasefowo vaa mía ƒe me va dzroa Biblia me kple fofonye gaƒoƒo geɖe.
Le ɣleti adre ko megbe la, etso nya me be yeazu Ðasefo.
Eteƒe medidi o, danye hã zu Ðasefo, eye wonyim le ƒome si me dzidzɔ le me.
Esi míetrɔ yi mía de Spain megbe kpuie koe nye kuxiwo dze egɔme.
Nye alɔtinuwo kple afɔkɔewo va nɔ veyem vevie.
Esi míetsa le ɖɔktawo dzi ƒe eve sɔŋ megbe la, míeva ke ɖe ŋuɖuidɔŋutinunyala bibi aɖe ŋu, eye wògblɔ moveviɖoɖotɔe be, "Etsi megbe akpa. "
Tete danye te avifafa.
Yevugbe me nya gãgãwo, abe "autoimmune chronic illness " (dɔlélenutsiŋutete ƒe nugbegblẽ le lãmenugbagbeviwo ŋu) kple "juvenile polyarthritis " (ŋuɖui si ɖea fu na ɖeviwo) ene ko sem menɔ le xɔ fafɛ ma si me fu kpii la me.
Togbɔ be ƒe ewo pɛ koe mexɔ eye nyemese nu geɖe gɔme o hã la, mekpɔe be nya vɔ̃ aɖee wòanye.
Ðɔktaa gblɔ be anyo be woakplɔm ayi ɖevi dɔnɔwo dzi kpɔƒe.
Esi míeɖo afi ma eye mekpɔe be teƒea nye xɔ aɖe si womeɖo atsyɔ̃ na kura o la, nye nu wɔ nublanui na ɖokuinye.
Mía dzi kpɔlawo ƒe asi sẽ ɖe mía dzi: Nyɔnu saɖeagaxɔmenɔlawo kpa ɖa nam eye wodo awu miloo aɖe la nam.
Aɖatsi lólo ɖe ŋku dzi nam eye megblɔ le susu me be, ‘Ðe mate ŋu anɔ afi sia?’
YEHOWA KPE ÐE ŊUNYE
Esi dzinyelawo fiam be Yehowae wòle be míasubɔ ta la, megbe be nyemakpɔ gome le Katolikotɔwo ƒe subɔsubɔkɔnuwo me le dɔnɔdzikpɔƒea o.
Nyɔnu saɖeagaxɔmenɔlawo mete ŋu se nu si tae megbe ɖo la gɔme o.
Meɖe kuku na Yehowa be megagblẽm ɖim o, eye le ɣeyiɣi kpui aɖe megbe la, mekpɔe be ele tanye kpɔm.
Esia na mese le ɖokuinye me abe ɖe wòkpla asi kɔ nam abe ale si vifofo kplaa asi kɔ na via lɔlɔ̃tɔe ene.
Wotsɔ Biblia-srɔ̃gbalẽwo vɛ nam be manɔ xexlẽm be wòado ŋusẽ nye xɔse.
Le ɖoɖoa nu la, womeɖe mɔ be agbalẽ aɖeke nanɔ mí ɖeviawo si o, ke hã, mía dzi kpɔlawo ɖe mɔ na nye ya be agbalẽwo kple Biblia, si mexlẽna gbe sia gbe la, nanɔ asinye.
Meɖoa dze tso mɔkpɔkpɔ si le asinye be mava nɔ agbe tegbee le Paradiso me le anyigba dzi, afi si ame aɖeke magadze dɔ le o, la ŋu na mía tɔ nyɔnuviawo.
(Nyaɖeɖefia 21:3, 4) Togbɔ be meléa blanui eye metsia akogo ɣeaɖewoɣi hã la, edzɔ dzi nam be nye xɔse nɔ sesẽm ɖe edzi eye meva ɖoa ŋu ɖe Yehowa ŋu geɖe wu.
Ɣleti ade sɔŋ megbe la, ɖɔktawo ɖe asi le ŋunye be matrɔ ayi aƒe me.
Nye dɔlélea mevɔ ya o, ke hã dzi dzɔm ŋutɔ be megbɔ va dzinyelawo gbɔ.
Nye ƒunukpeƒeewo gava gblẽ ɖe edzi, eye esia na mese veve ale gbegbe.
Megbɔdzɔ ŋutɔ esi meɖo nye ƒewuiwo me.
Ke hã, mexɔ nyɔnyrɔ esi mexɔ ƒe 14, eye meɖoe kplikpaa be masubɔ Fofonye si le dziƒo la kple nye ŋutete katã.
Medoa gbe ɖa gblɔna be: "Nu ka tae nyee anɔ fu sia kpem?
Meɖe kuku da gbe le ŋunye dzro.
Mèle fu siwo kpem mele la kpɔm oa? "
Nuwo menɔ bɔbɔe nam kura le nye sɔhɛme o.
Eva hiã be malɔ̃ ɖe edzi be dɔ si lém mele la mele vɔvɔ ge o.
Ðeko metsɔ ɖokuinye nɔa sɔsɔm kple xɔ̃nyewo wole lãmesẽ nyui me eye ŋusẽ le wo ŋu.
Ewɔ nam be nyemele ɖeke me o; esia wɔe be meɖea ɖokuinye ɖe aga.
Ke hã, ƒonyemetɔwo kple xɔ̃nyewo dea dzi ƒo nam.
Meɖoa ŋku xɔ̃nye Alicia si tsi wum ƒe 20 la dzi kple dzidzɔ, elabena xɔlɔ̃ nyui aɖee wònye nam.
Ekpe ɖe ŋunye be maganɔ nye dɔlélea ŋu bum fũu akpa o, eye be matsɔ ɖe le eme na ame bubuwo tsɔ wu be manɔ nye kuxiwo ŋu bum atraɖii.
METI NU SIWO ANA TAÐODZINU NANƆ NYE AGBEA ŊU YOME
Esi mexɔ ƒe 18 la, dɔa ho nam vevie, si wɔe be Kristotɔwo ƒe kpekpewo dede gɔ̃ hã nana ɖeɖi tea ŋunye belibeli.
Ke hã mewɔa "vovoɣi " si su asinye la ŋu dɔ tsɔ srɔ̃a Biblia nyuie.
Gbedodoɖa edziedzi wɔe be "ŋusẽ si gbɔ dzɔdzɔmetɔ ŋu " kple "Mawu ƒe ŋutifafa, si ƒoa susu ɖe sia ɖe ta " la su asinye.
2 Korintotɔwo 4:7; Filipitɔwo 4:6, 7.
Esi mexɔ ƒe 22 la, meva kpɔe be matsi bunɔkeke me le nye agbemeŋkeke susɔeawo me.
Metsi dzi be amewo ava ɖe susu ɖa le ame si menye la dzi ahanɔ kpɔyem ko abe dɔnɔ si le bunɔkeke me ene.
Gake bunɔkekea va de dzinye le go bubuwo me eye wòɖe vi nam wu ale si mesusui.
Xɔ̃nye aɖe si ŋkɔe nye Isabel do susua ɖa be yeakpe ɖe ŋunye matsɔ gaƒoƒo 60 aɖe gbeƒã nya nyuia na amewo le dzinu aɖe me.
Gbã la, mesusui be manya wɔ nam kura o.
Gake medo gbe ɖa na Yehowa be wòakpe ɖe ŋunye, eye le nye ƒometɔwo kple xɔlɔ̃wo ƒe kpekpeɖeŋu me la, mete ŋu wɔe.
Ðeko dzinu ma, si me mewɔ dɔ geɖe le la, va yi kabakaba eye mekpɔe be mete ŋu ɖu nye vɔvɔ̃ kple ŋukpea dzi.
Mese vivi na dɔa ale gbegbe be, le ƒe 1996 me la, metso nya me be manye gbesiagbe mɔɖela, si fia be matsɔ gaƒoƒo 90 anɔ nya nyui gbɔgblɔ dɔa wɔm dzinu sia dzinu.
Esia nye nyametsotso nyuitɔ siwo mewɔ kpɔ la dometɔ ɖeka, ena mete ɖe Mawu ŋu kplikplikpli wu eye wòde nye lãmesẽ dzi gɔ̃ hã.
Nya nyui gbɔgblɔ dɔa na meʋu nye xɔse me na ame geɖe eye mekpe ɖe ame aɖewo ŋu wova zu Mawu xɔlɔ̃wo.
YEHOWA LÉM ÐE TE
Le ƒe 2001 ƒe dzomeŋɔli me la, mekpɔ ʋufɔku sesẽ aɖe eye nye afɔwo kple evea siaa ŋe.
Esi menɔ dɔbadzi le kɔ aɖe dzi henɔ veve sem helĩhelĩ la, meƒo koko na Yehowa le dzi me be: "Yehowa, meɖe kuku, mègagblẽm ɖi o! "
Ɣemaɣi tututu la, nyɔnu si mlɔ aba si le nye axadzi dzi la biam be, "Yehowa Ðasefoe nènyea? "
Ŋusẽ menɔ ŋunye kaka mayi nya ŋu ɖo ge nɛ o, eya ta ɖeko melɔ̃ ta.
Eye wògblɔ be, "Menya mi nyuie!
Mexlẽa miaƒe magazineawo edziedzi. "
Nya mawo do ŋusẽm ale gbegbe.
Togbɔ be menɔ nɔnɔme wɔnublanui ma me hã la, mete ŋu ɖi ɖase tso Yehowa ŋu.
Bubu gã kae nye esi!
Esi nye lãme sẽ vie la, medi be magblɔ nya nyuia na amewo le kɔa dzi.
Menɔ bunɔkeke me, nye afɔ eveawo katã le akalo me, eye danye tutua kekea míeyia amewo gbɔ le kɔdzixɔa me.
Gbe sia gbe la, míeyia dɔnɔ aɖewo gbɔ ɖabiaa woƒe fɔfɔ ta se, eye míetsɔa Biblia-srɔ̃gbalẽ aɖewo naa wo.
Dɔnɔawo gbɔ yiyi alea tea ɖeɖi ŋunye ale gbegbe, gake Yehowa do ŋusẽm ale si dze.
Maite kpakple dzilawo
Mía kple dzinyelawo, le ƒe 2003 me
Le ƒe ʋɛ siwo va yi me la, nye veveseseawo nu gasẽ ɖe edzi, eye fofonye ƒe ku hã gagbã dzi nam vevie.
Gake medzea agbagba dea dzi ƒo na ɖokuinye.
Aleke mewɔa esiae?
Zi ale si wòanya wɔ nam la, menɔa xɔ̃nyewo kple ƒometɔwo gbɔ, eye esia kpena ɖe ŋunye meɖea susu ɖa le nye kuxiwo ŋu.
Eye ne metsi akogo la, mexlẽa nu, mesrɔ̃a Biblia, alo meɖea gbeƒã na amewo to telefon dzi.
Zi geɖe la, memiãa ŋku yia ŋugble me ʋĩi henɔa xexe yeye si ŋugbe Mawu do la kpɔm le susu me ɖaa abe ɖe mele ekpɔm to "fesre " nu ene
Mekpɔa dzidzɔ ɖe nu suesuewo ŋu, le kpɔɖeŋu me, ne ya fafɛ le ƒoƒom ɖe mo nam alo ne mese seƒoƒo ƒe ʋeʋẽ lilili.
Medaa akpe na Mawu ɖe nu mawo ta.
Nu siwo doa nukokoe na ame hã doa dzidzɔ nam ŋutɔ.
Gbe ɖeka esime míenɔ gbeƒã ɖem la, xɔ̃nye si nɔ nye kekea tutum la tɔ be yeade dzesi nane ɖe agbalẽ me.
Kasia kekea te zɔzɔ le eɖokui si le esi anyigbaa kɔ kpo vie ta, eye wòzɔ lalala yi ɖalɔ ʋu aɖe si wotɔ ɖi.
Mí ame evea siaa ƒe mo wɔ yaa, gake esi míekpɔe be afɔku aɖeke medzɔ o la, enumake míede asi nukoko me eteƒe mekɔ o.
Maite Morlans
Nu geɖe li nyemate ŋu awɔ fifia o.
Meyɔa wo be nye didi siwo meva eme haɖe o.
Zi geɖe la, memiãa ŋku yia ŋugble me ʋĩi henɔa xexe yeye si ŋugbe Mawu do la kpɔm le susu me ɖaa abe ɖe mele ekpɔm to "fesre " nu ene.
(2 Petro 3:13) Mekpɔa ɖokuinye le afi ma be mele lãmesẽ me, le tsa ɖim hele vivi sem na agbea ale si dze.
Fia David ƒe nya siwo nye, "Kpɔ mɔ na Yehowa, sẽ ŋu, eye nàlé dzi ɖe ƒo! " la doa dzidzɔ nam ŋutɔ.
(Psalmo 27:14) Togbɔ be mele gbɔdzɔgbɔdzɔm ɖe edzi le ŋutilã me hã la, Yehowa doa ŋusẽm le ememe.
Ɛ̃, togbɔ be mele gbɔdzɔgbɔdzɔm hã la, ŋusẽ gale ŋunye ɖom.
Ame Siwo Mekpɔa Nu O
"Esime wodzim la, ŋkutike sesẽ aɖe si wokɔ ɖe ŋku dzi nam wɔe be nyemekpɔa nu nyuie o.
Le nye ƒewuiwo me la, nye ŋku va tsi kura eye esia na blanuiléledɔ sesẽ aɖe hã va dze dzinye. " Paqui si nye nyɔnu si le eƒe ƒe 50-awo me, eye srɔ̃a hã nye ŋkunɔ.
Ŋkutsitsi alo numakpɔmakpɔ nyuie ate ŋu atso nu geɖe gbɔ, esiawo dometɔ aɖewoe nye dɔléle kple nuveviwɔame.
Nu siawo ate ŋu agblẽ nu le ŋkua, ŋkukawo alo ahɔhɔ̃a ŋu.
Zi geɖe la, ame siwo mekpɔa nu nyuie o alo tsi ŋku la mexɔnɛ sena o, woxaa nu eye vɔvɔ̃ léa wo.
Gake wo dometɔ geɖe dzea agbagba nɔa te ɖe enu nyuie, eye esia nana wonɔa agbe si me dzidzeme le.
Míaƒe ŋkuwo koŋ dzie míetona nyaa nu siwo le edzi yim ƒo xlã mí.
Eya ta ne ame tsi ŋku la, sidzenu bubu siwo nye nusese, nuʋeʋẽse, asikakanuŋu kple nuɖɔɖɔkpɔ dzi koŋue wònɔa te ɖo nyaa nu siwo le edzi yim.
Magazine aɖe (Scientific American) gblɔ be numekuku si wowɔ tso kadodo si le ŋkua kple ahɔhɔ̃a dome ŋu ɖee fia be ŋutete "le ahɔhɔ̃a ŋu be wòatrɔ ɖe nɔnɔmewo ŋu. "
Numekukua yi edzi be: Kpeɖodzi gbogbo aɖewo li siwo ɖee fia be ne ahɔhɔ̃a mele nyatakaka xɔm tso sidzenu aɖe gbɔ o la, ŋutete le ahɔhɔ̃a ŋu be wòagbugbɔ atrɔ asi le nuwo ŋu be sidzenu bubuawo nawɔ dɔ ɖe esi mele dɔ wɔm o la nu.
De ŋugble tso eƒe kpɔɖeŋu siwo gbɔna la ŋu kpɔ.
Nusese: Ne amewo se gbeɖiɖiwo kple afɔziwo la, wotea ŋu kpɔa nu si le dzɔdzɔm la le susu me.
Fernando si nye ŋkunɔ la gblɔ be, "mesrɔ̃ ale si maɖo ŋku amewo dzi ahade dzesi wo to woƒe gbe alo woƒe afɔziwo dzi. "
Juan si hã nye ŋkunɔ gblɔ be: "Amewo ƒe gbee ŋkunɔwo tsɔ dea dzesi wo. "
Abe ale si wòle le mí katã gome ene la, ŋkunɔwo tea ŋu dea dzesi ale si amewo le sesem le wo ɖokuiwo me le woƒe nuƒoƒo me.
Ŋkunɔwo ƒe to nɔa nu vovovo siwo yia edzi le nutoa me ŋu nyuie, si nana wòtea ŋu dea dzesi afi si amewo sɔ gbɔ le, ne xɔ aɖe me lolo alo le sue, kple ne mɔxenu le afi aɖe.
Nuʋeʋẽse: Nuʋeʋẽse ate ŋu akpe ɖe ŋkunɔwo ŋu woanya nu geɖe siwo le edzi yim ƒo xlã wo, gake menye ʋeʋẽ lililiwo ko o.
Le kpɔɖeŋu me ne ŋkunɔ aɖe le mɔ aɖe dzi zɔm la, ʋeʋẽ siwo sem wòle la ate ŋu akpe ɖe eŋu wòakpɔ afi si nuwo abe kɔfidzraƒe, nuɖuɖudzraƒe, asime kple bubuawo ene le le mɔa dzi le susu me.
Gbeɖiɖi nyanyɛ siwo sem wòle hã kpena ɖe eŋu wòkpɔa nu siwo le dzɔdzɔm la le susu me, abe ale si asikaka nuwo ŋu hã kpena ɖe wo ŋu wonyaa nu geɖe ene.
Asikakanuŋu: Francisco gblɔ be, "nye asibidɛwoe nye nye ŋkuwo. "
Ati si meléna ɖe asi kpena ɖe ŋunye menyana afi si "ŋku " sia ate ŋu akpɔ nu ase ɖo.
Manasés si ƒe ŋkuwo tsi hafi wodzi, eye wòsrɔ̃ ale si wòatsɔ ati akpɔ nui tso ɖevime ke gblɔ be: "Nye susu kple sidzenu bubuawo kpakple ale si wotrɔ asi le mɔdodowo ƒe akpa si amewo tona ŋu la kpena ɖe ŋunye be menyana afi si tututu zɔm mele. "
Ame aɖe le Gbetakpɔxɔ si wota na ŋkunɔwo xlẽm
Ame aɖe le Gbetakpɔxɔ si wota na ŋkunɔwo xlẽm
Asikakanuŋu tea nu kpena ɖe ŋkunɔ geɖe ŋu wotea ŋu xlẽa agbalẽ siwo wota na wo.
Egbea la, nu gbogbo aɖewo li siwo akpe ɖe ŋkunɔwo ŋu woate ŋu asrɔ̃ nu be woaɖi kɔ na woƒe gbɔgbɔmenuhiahiãwo.
Tsɔ kpe ɖe ŋkunɔwo ƒe agbalẽwo ŋu la, nu siwo woxlẽ lé ɖe mɔ̃ dzi kple kɔmpiuta dzi ɖoɖo bubuwo hã li na ŋkunɔwo.
Nu siawo kpena ɖe ŋkunɔwo ŋu woxlẽa Biblia kple Biblia-srɔ̃gbalẽ vovovowo.
Agbalẽ mawo siwo ɖe Biblia ƒe nufiafiawo me faa akɔ na Paqui kple srɔ̃a, ame siwo ƒe nya míegblɔ le gɔmedzedzea me la ale gbegbe eye wòna mɔkpɔkpɔ va su wo si le agbe me.
Gbɔgbɔmeƒome gã aɖe si nye Yehowa Ðasefowo ƒe hame si le wo gbɔ la kpena ɖe wo ŋu.
Paqui gblɔ be: "Fifia míetea ŋu wɔa nu geɖewo le mía ɖokui si ale si míate ŋui.
Nyateƒee wònye be ne ame ƒe ŋku tsi la nuwo manɔ bɔbɔe nɛ o.
Gake kpeɖodziwo ɖee fia be ŋkunɔwo tea ŋu trɔna ɖe nɔnɔmeawo ŋu henɔa te ɖe enu si wɔnɛ be wometsia dzi fũu le agbe me o.
Togbɔ Be Menye Ŋkunɔ Hã La, Menɔa Agbe Si Naa Nye Dzi Dzea Eme
Marco Antonio nye srɔ̃ŋutsu kple vifofo, eye eya kple ame aɖe woɖo dɔwɔƒe.
Enye ame si ƒe ŋku tsi hafi wodzi.
Nyɔ! talawo bia gbee wòƒo nu tso nu siwo nana wòkpɔa dzidzɔ kple kuxi siwo wòdoa goe la ŋu.
Èɖo dɔwɔƒe.
Aleke nèwɔa wò dɔwoe?
Le nye dɔwɔƒea la, meƒoa nu kple asisiwo le telefon dzi, medoa go kpli wo, eye metsɔa ga yia gadzraɖoƒe loo alo ɖea ga le gadzraɖoƒe.
Nu kae nèwɔna tsɔ ɖea modzakae?
Haƒoƒo doa dzidzɔ nam.
Enana nye dzi dzea eme.
Meƒoa saŋku togbɔ be mele bɔbɔe nam o hã, elabena esesẽ nam be matsɔ nye asiwo axlẽ ŋkunɔwo ƒe ha siwo wota ɖe agbalẽ me agatsɔ asi mawo ke aƒo saŋkua hã.
Ne medi be maƒo ha yeye aɖe la, metsɔa ɖusi xlẽa haƒoƒoa le agbalẽa dzi, eye metsɔa nye miasi ƒoa saŋku la.
Meyia ewɔwɔ dzi gake meɖɔlina asiawo.
Ne mesrɔ̃ haa vɔ la, metsɔa asi eveawo ƒonɛ.
Ðe nèdoa go kuxi tɔxɛ aɖewoa?
Esi menɔ tsitsim la, dzinyelawo kple nɔvinyewo lé be nam nyuie, eye womewɔa nu ɖe ŋunye abe ŋkunɔ ene o.
Edzɔna ɣeaɖewoɣi be meklia nu dzea anyi, gake nye hã mewɔa nu geɖe siwo ame siwo si ŋku le la wɔna, eye esiawo va mam.
Esi metsi la, nu ɖeka si te ɖe dzinye vevie nye be nyemate ŋu aku ʋu o.
Fifia menye srɔ̃ŋutsu kple vifofo, eye ƒome nyui aɖe le asinye si dzi mekpɔna eye woawo hã wokpena ɖe ŋunye.
Vinyeŋutsu David lɔlɔ̃a nyi nye dɔlélea dome si na be eya hã tsi ŋku.
Gake medzea agbagba be maɖo kpɔɖeŋu nyui nɛ.
Medi be wòakpɔe be ne egbɔ dzi ɖi, eye wòku kutri vevie la, ate ŋu awɔ nu geɖe.
Fifia avu si fiaa mɔ ame le asiwò.
Nu ka tae nètiae be avu sia nanɔ asiwò?
Nye avua ŋkɔe nye Dante, eye ekpena ɖe ŋunye metoa teƒe siwo le dedie hezɔna kabakaba hã.
Ne mayi teƒe aɖe zi gbãtɔ la, srɔ̃nye Loli si menye ŋkunɔ o la hã yina kpli mí ale be Dante nate ŋu anya mɔa nyuie.
Ne mato nyateƒe la, gbã la, esesẽ nam be maɖe mɔ avu nakplɔm hafi manɔ dedie.
Gake meva ka ɖe Dante dzi ale gbegbe.
Nu ka kee ɖale dzɔdzɔm o meɖea mɔ naneke hea eƒe susu o.
Gake ne meɖe kaa ɖa le kɔ nɛ la, eya hã wɔa nu abe avu bubuwo ene.
Esi nènye Yehowa Ðasefo ɖe, aleke nèwɔna srɔ̃a Biblia le ɖokuiwò si?
Esi mɔ̃ɖaŋunu siwo ŋkunɔwo zãna mebɔ tsã o la, srɔ̃nye Loli xlẽa Biblia kple Biblia srɔ̃gbalẽwo nam.
Srɔ̃nyea kpena ɖe ŋunye ale gbegbe.
Esia wɔnɛ be metea ŋu wɔa dɔdeasiwo le hamea ƒe kpekpewo me.
Gake fifia la, metea ŋu xlẽa nu le ɖokuinye si elabena Biblia kple Biblia-srɔ̃gbalẽ siwo wota na ŋkunɔwo la le asinye.
Metea ŋu yia Yehowa Ðasefowo ƒe nyatakakadzraɖoƒe si nye jw.org ɖawɔa nu siwo woxlẽ lé ɖe mɔ̃ dzi ƒe kɔpiwo.
Nane le kɔmpiutaa ŋu na ŋkunɔwo si kpena ɖe ŋunye metea ŋu xlẽa nu siwo dzena le kɔmpiutaa dzi.
Gavi suesuesue siwo nye ŋkunɔwo ƒe nuxexlẽdzesiwo dzena le nu sia si le kɔmpiuta ŋu la dzi.
Enye nane si wɔ nuku ŋutɔ!
Mɔnukpɔkpɔ nyui aɖe si su asinye ye nye ale si mekpea asi ɖe eŋu ne wole agbalẽwo wɔm na ŋkunɔwo le Yehowa Ðasefowo ƒe alɔdzedɔwɔƒe si le Madrid, Spain.
Esi wodi be agbalẽ siwo wɔm wole na ŋkunɔwo naɖe vi geɖe na wo ta la, ame siwo le ewɔm la biaa aɖaŋuɖoɖo tsoa ŋkunɔwo gbɔ.
Eya ta mate ŋu agblɔ tso dzi me be nye gbɔgbɔmenɔviwo lɔ̃m hedea asixɔxɔ ŋunye.
Ðe hadede kple ame bubuwo doa dzidzɔ na wòa?
Ɛ̃, vevietɔ nye ƒometɔ kplikplikpliwo kple hati Ðasefowo, ame siwo nye kpli wo míeyina ɖaɖea gbeƒã na amewo tso aƒe me yi aƒe me.
Nye gbɔgbɔmenɔviwo wɔa nu ɖe ŋunye nyuie abe ale si wowɔa nu ɖe ame bubuwo ŋu ene.
Le nyateƒe me la, ɣeaɖewoɣi la, woŋlɔna be be ŋkunɔe menye!
Tsɔ kpe ɖe eŋu la, gbeƒãɖeɖedɔa wɔwɔ naa megblɔa mɔkpɔkpɔ xɔasi si le Biblia me ŋu nya na amewo.
Le kpɔɖeŋu me, Yesaya 35:5 gblɔ be ne Mawu Fiaɖuƒea va le anyigba dzi ɖum la, "ŋkuagbãtɔwo ƒe ŋku aʋu. "
Esime Yesu nɔ anyigba dzi la, eʋu ŋku na ŋkunɔwo tsɔ ɖe nu si wòava wɔ le etsɔme fia.
(Mateo 15:30, 31) Ŋkutsitsi kple dɔléle bubu ɖe sia ɖe nu ayi kpuie.
Ne anyigba va zu Paradiso la, ame aɖeke magblɔ be ‘Mele dɔ lém alo menye nuwɔametɔ o.’ Yesaya 33:24; Luka 23:43.
Jairo Ƒe Ŋkuwoe Kpena Ðe Eŋu Wòsubɔa Mawu
Abe ale si nɔviaŋutsu Samuel Ruiz-León Arroyo gblɔe ene
Ðe nàte ŋu abu ale si agbea anɔ na wò nenye be màte ŋu aʋã wò abɔwo kple afɔwo o, negbe wò ŋkuwo ko ŋu kpɔa?
Nɔnɔme ma mee nɔvinyeŋutsu Jairo le.
Ke hã taɖodzinu le eƒe agbe ŋu.
Hafi maƒo nu tso nu si tae Jairo kpɔe be enyo be yele agbe ŋu la, anyo be magblɔ eƒe agbemeŋutinya.
Esi wodzi Jairo la, ahɔhɔ̃medɔ si nye cerebral palsy, si nana ame ƒe abɔwo kple afɔwo siaa tuna, si woyɔna be spastic quadriplegia la, le eŋu.
Esia wɔe be mekpɔ ŋusẽ ɖe eƒe abɔɖeɖe kple afɔɖeɖe dzi o.
Eƒe ahɔhɔ̃ metea ŋu fiaa mɔ eƒe lãkusiwo o, eya ta eƒe afɔwo dana hetrona le wo ɖokui si.
Ale si Jairo ƒe abɔwo kple afɔwo ŋutɔwo ʋãna le wo ɖokuiwo si alea nana wòwɔa nu vevi eɖokui ɣeaɖewoɣi.
Ne ame siwo tsɔ ɖe egbɔ mele ŋudzɔ o la, ate ŋu awɔ nu vevi woawo hã.
Nublanuitɔe la, ele be woabla eƒe abɔwo kple afɔwo ɖe eƒe bunɔkekea ŋu be wòagawɔ nu vevi amewo o.
FU SIWO WÒKPE ESI WÒNƆ TSITSIM
Esi Jairo nɔ tsitsim la, ekpe fu ale gbegbe.
Esi wòxɔ ɣleti etɔ̃ ye eƒe dɔa ƒe dzesiwo dze egɔme; edzea ti eye esia nana wòyia ɖi me.
Zi geɖe la, Dada fanae ɖe akɔnu hedea afɔ du me yia kɔdzi. Eya ŋutɔ susuna be eku vɔ.
Esi wònye be Jairo ƒe abɔwo kple afɔwo me hena hetrona ta la, ewɔe be eƒe ƒuwo glɔ̃.
Esi wòxɔ ƒe 16 la, eɖɔli eƒe aligo, si wɔe be ehiã be woawɔ dɔ sesẽ aɖe nɛ ako eƒe ata, ali, kple eƒe aligo siaa.
Megaɖoa ŋku ale si Jairo nɔa avi fam zã sia zã esi wonɔ hayahayam la dzi kokoko.
Jairo ƒe dɔa na be amewoe wɔa nu sia nu nɛ, abe nuɖuɖu, awudodo, kple ekɔkɔ ada ɖe aba dzi ene.
Dada kple Papa ye kpɔa eƒe hiahiã mawo gbɔ nɛ.
Togbɔ be Jairo hiã kpekpeɖeŋu ɣeawokatãɣi hã, mía dzilawo ɖoa ŋku edzi nɛ ɣesiaɣi be menye amegbetɔwo si me koe eƒe agbe le o, ke boŋ Mawue lé eƒe agbe ɖe te.
WOVA KE ÐE DZEÐOÐO ƑE MƆNU AÐE ŊU
Yehowa Ðasefowoe mía dzilawo nye, eye woxlẽa Biblia me ŋutinyawo na Jairo tso eƒe ɖevime ke.
Wonya nyuie be tameɖoɖo nɔa ame ƒe agbe ŋu wu ne ƒomedodo le woa kple Mawu dome.
Ðeko wòdzɔ be Jairo ƒe ametia, si ʋãna enuenu la mede edzi o, gake etsɔmemɔkpɔkpɔ nyui si ŋu kakaɖedzi le ate ŋu asu esi.
Ke hã womeka ɖe edzi nenye be Jairo ate ŋu ase Biblia me nyateƒea gɔme o.
Gbe ɖeka, le Jairo ƒe ɖevime la, Papa biae be, "Jairo, meɖe kuku, àte ŋu aƒo nu nama? "
Eyome wògblɔ nɛ be, "Ne èlɔ̃m vavã la, àƒo nu nam! "
Esi Papa ɖe kuku nɛ be wòagblɔ nya ɖeka pɛ ko na ye la, aɖatsi lólo ɖe ŋku dzi na Jairo enumake.
Togbɔ be Jairo dze agbagba be yeaɖe yeƒe seselelãmewo agblɔ hã la, ɖeko nàsee be ete gbe me.
Ete ɖe Papa dzi be yena Jairo fa avi.
Ke hã nudzɔdzɔ ma na Papa kpɔe be Jairo se nya si yegblɔ la gɔme.
Gake kuxiae nye be mate ŋu aƒo nu o.
Eteƒe medidi o, mía dzilawo de dzesii be ɣeaɖewoɣi la, Jairo ʋãa eƒe ŋkuwo kabakaba abe ɖe wòle agbagba dzem be yeagblɔ nya aɖe ene.
Etena ɖe Jairo dzi ŋutɔ be ame aɖeke metea ŋu sea nya si yedi be yeagblɔ la gɔme o.
Gake ne dzinyelawo te ŋu se dzesi siwo wɔm wòle kple nu si ta wòle ŋku ɖem ɖo gɔme la, enumake Jairo ɖoa nukomo gã aɖe.
Ema dzi wòtona daa akpe na wo.
Nuƒoƒoŋutete ŋuti aɖaŋuɖola aɖe ɖo aɖaŋu na mí be, be ƒomea nate ŋu aɖo dze kplii nyuie la, anyo be míado míaƒe asiwo ɖe dzi ne míele nya aɖe si ƒe ŋuɖoɖo anye ɛ̃ alo ao biamee.
Nuɖusi afia ɛ̃, eye miasi afia oa.
Ne míewɔe alea la, ana míanya nu si dim wòle ne etrɔ eƒe ŋkuwo ɖe abɔ si alo ekemɛ ŋu.
NU ÐEDZESI AÐE LE JAIRO ƑE AGBE ME
Yehowa Ðasefowo dea takpekpewo zi etɔ̃ le ƒea me, eye le takpekpe mawo me la, woƒoa nuƒo siwo me woɖea Biblia me na nyasela gbogbowo le.
Ɣesiaɣi si wole nuƒo siawo ƒomevi ƒom na ame siwo di be yewoaxɔ nyɔnyrɔ la, dzi dzɔa Jairo ale gbegbe.
Gbe ɖeka, esime Jairo xɔ ƒe 16 la, Papa biae be, "Jairo, àdi be yeaxɔ nyɔnyrɔa? "
Ðeko wòtrɔ eƒe ŋkuwo ɖe Papa ƒe nuɖusi ŋu enumake, eye esia ɖee fia be edi be yeaxɔ nyɔnyrɔ.
Eyome Papa biae be, "Ðe nèdo gbe ɖa na Mawu hedo ŋugbe nɛ be yeasubɔe tegbeea? "
Jairo gatrɔ eƒe ŋkuwo ɖe Papa ƒe nuɖusi ŋu ake.
Eme kɔ ƒãa be Jairo tsɔ eƒe agbe ɖe adzɔgbe na Yehowa xoxo.
Esi wowɔ Biblia me numedzodzro vovovowo kplii megbe la, esia hã ɖee fia be Jairo se nu si ta wòle vevie be Kristotɔ naxɔ nyɔnyrɔ la gɔme.
Esia wɔe be Jairo va ɖo biabia vevitɔ si wobiae kpɔ la ŋu, le ƒe 2004 me, esi wobiae be, "Ðe nètsɔ ɖokuiwò ɖe adzɔgbe na Mawu be yeawɔ eƒe lɔlɔ̃nua? "
Jairo trɔ eƒe ŋkuwo kpɔ dziƒo.
Emae nye nyaŋuɖoɖo be ɛ̃ ƒe ɖoɖo si wowɔ nɛ do ŋgɔ.
Esia wɔe be, wòxɔ nyɔnyrɔ hezu Yehowa Ðasefo esime wòxɔ ƒe 17.
EƑE ŊKUWO LE MAWU ƑE NUWO ŊU
Le ƒe 2011 me la, mɔ yeye aɖe si dzi Jairo ato aɖo dze kple amewo la ʋu ɖi nɛ azɔ si nye kɔmpiuta si wotsɔa ŋku fiaa mɔe.
Mɔ̃ɖaŋunu sia tea ŋu dea dzesi afi sia afi si ame trɔ eƒe ŋku yibɔea ɖo.
Ne eɖe ŋku ɖe nutata aɖe le kɔmpiutaa dzi alo ƒo aɖaba ɖee ko la, ewɔa dɔ abe ɖe wòzi edzi kple asi ene.
Eya ta wowɔ kɔmpiutakpe aɖe si dzi nutata vovovowo le la na Jairo be wòakpe ɖe eŋu wòate ŋu aɖo dze kple amewo.
Ne ele nutatawo dometɔ aɖe kpɔm eye wòƒo aɖaba zi ɖeka ko la, ɖoɖo siwo wowɔ ɖe mɔ̃a me la nana kɔmpiutaa gblɔa nya siwo wolé ɖe mɔ̃a dzi.
Jairo le eƒe kɔmpiuta si wòtsɔa ŋku fiaa mɔe la zãm
Esi Jairo va le Biblia gɔme sem ɖe edzi la, edi vevie be yeakpe ɖe ame bubuwo ŋu woasrɔ̃ nu tso Mawu ŋu.
Ne míaƒe ƒomea le Biblia srɔ̃m abe ale si míewɔnɛ Kwasiɖa sia Kwasiɖa ene la, sẽe kple sẽe la, eɖea ŋku ɖem hekpɔa kɔmpiutaa dzi, eye wòwɔa esia enuenu.
Aleae wòɖoa ŋku edzi nam be maŋlɔ ale si yeaɖo nya ŋui ne míeyi Kristotɔwo ƒe kpekpewo la ɖe mɔ̃a dzi na ye.
Ne míeyi nusrɔ̃ƒe la, egbɔa dzi ɖi kpɔa kɔmpiutaa dzi heƒoa aɖaba ɖe nutata si sɔ la le kɔmpiutakpea dzi, eye enumake mɔ̃a ŋutɔ gblɔa nya si wòdi be yeagblɔ la ame sia ame sena.
Ɣesiaɣi si wòte ŋu de dzi ƒo na hamea me tɔwo le mɔ sia nu la, ekoa alɔgbɔnu gã aɖe.
Jairo xɔlɔ̃ siwo nye sɔhɛwo dometɔ ɖeka si ŋkɔe nye Alex gblɔ be, "Ɣesiaɣi si Jairo ɖo nya ŋu ku ɖe Biblia me nyatia aɖe ŋu mese la, ewɔa dɔ ɖe dzinye ŋutɔ. "
[Nɔnɔmetata ŋu nya siwo le axa 10, 11]
Jairo le eƒe kɔmpiutaa zãm tsɔ le nya ŋu ɖom le nusrɔ̃ƒe
Jairo zãa eƒe ŋkuwo tsɔ gblɔa eƒe dzixɔsewo na ame bubuwo hã.
Mɔ aɖe si dzi wòtona wɔa esia ye nye be eƒoa aɖaba ɖe nutata si nye abɔ dama si me lãwo kple ame ƒomevi vovovowo le le ŋutifafa me.
Ne eƒo aɖaba alea ko la, eƒe kɔmpiutaa ŋutɔ gblɔna be, "Mɔkpɔkpɔ si ŋu Biblia ƒo nu tsoe nye be anyigba ava zu paradiso, afi si dɔléle kple ku maganɔ azɔ o, Nyaɖeɖefia 21:4. "
Ne nyaa do dzidzɔ na ame si wòle gbeƒã ɖem na la, egaƒoa aɖaba ɖe nutata bubu eye eƒe kɔmpiutaa gblɔna be, "Àdi be masrɔ̃ Biblia kpli yea "?
Nukutɔe la, mía tɔgbui lɔ̃ be wòasrɔ̃ Biblia kpli ye.
Ewɔa dɔ ɖe ame dzi ŋutɔ be wòakpɔ ale si Jairo srɔ̃a nu kple tɔgbui blewuu esime hati Ðasefo aɖe le kpekpem ɖe eŋu la teƒe!
Dzidzɔtɔe la, Tɔgbui xɔ nyɔnyrɔ le nutome gã takpekpe si wowɔ le Madrid, le August 2014 me la me.
Jairo le gbeƒã ɖe nya nyuia le dutoƒo
Jairo ƒe sukunufialawo gɔ̃ hã de dzesi ale si gbegbe wòlɔ̃ Mawui.
Aƒenɔ Rosario, si nye eƒe nuƒoƒoŋutete ŋuti aɖaŋuɖola gblɔ gbe ɖeka be: "Ne ahiã be maɖo subɔsubɔha aɖe me le etsɔme la, ke Yehowa Ðasefo koe mazu.
Mekpɔ ale si gbegbe Jairo ƒe xɔse na taɖodzinu vavã va le eƒe agbe ŋui, togbɔ be eƒe nɔnɔmea sesẽ ŋutɔ hã. "
Ɣesiaɣi si woxlẽ ŋugbedodo si le Biblia me, si gblɔ be, "Xɔdrɔ̃wo ati kpo abe zi ene, eye aɖetututɔwo ƒe aɖe atso aseye " la, dzi dzɔa Jairo ale gbegbe, eye esia dzena le mo nɛ.
(Yesaya 35:6) Togbɔ be dzi ɖena le eƒo ɣeaɖewoɣi hã la, dzidzɔmee wònye.
Nu si tae wòle aleae nye be, eƒe agbenɔnɔ bliboa ku ɖe eƒe Mawu kple exɔlɔ̃ Kristotɔwo ŋu.
Eƒe dzidzɔ kple eƒe xɔse sesẽ la nye kpeɖodzi be Yehowa subɔsubɔ nana agbea vivina, togbɔ be woanɔ kuxi sesẽwo me tom hã.
Nya Si Jairo Xɔlɔ̃wo Gblɔ
Rosa, si xɔ ƒe 63, gblɔ be: "Ale si gbegbe Jairo kpɔa dzidzɔe kple ale si wòdina vevie be yeasubɔ Yehowae la dea dzo mía me. "
Antonio, si xɔ ƒe 32, gblɔ be: "Ɣesiaɣi si Jairo ʋu eƒe xɔse me la, ewɔa dɔ ɖe dzinye ŋutɔ. "
Andrés, si xɔ ƒe 67, gblɔ be: "Ewɔ abe Jairo se Biblia ƒe nufiafia aɖewo gɔme nyui wum ene. "
Mawu Subɔsubɔ Ye Nye Eƒe Atike!
Esi nɔviŋutsu mɔɖela eve ge ɖe aƒe aɖe me le Kenya la, woƒe nu ku esi wokpɔ ŋutsu aɖe si le sue ŋutɔ le aba dzi.
Eƒe akɔta va se ɖe ƒodo le sue ŋutɔ eye eƒe abɔwo le kpuie.
Esi wogblɔ ŋugbe si Mawu do be "xɔdrɔ̃wo ati kpo abe zi ene " na ŋutsu sia la, eko alɔgbɔnu gã aɖe.
Yes.
35:6.
Emegbe mɔɖelaawo va see be lãmeƒu masemasẽ dɔ, alo lãmeƒu siwo ŋena bɔbɔe ƒe dɔléle, ye le Onesmus ŋu.
Ƒu siwo le lãme nɛ bɔbɔ ale gbegbe be ne nane mia ƒuawo sesĩe vie ko la woŋena.
Esi wometea ŋu daa dɔ sia o ta la, Onesmus nyae be ele be yeanɔ bunɔkeke me ahanɔ veve sem le yeƒe agbemeŋkekewo katã me.
Onesmus lɔ̃ be woasrɔ̃ Biblia kpli ye.
Gake nɔa meda asi ɖe edzi be wòanɔ Kristotɔwo ƒe kpekpeawo dem o, elabena esusu be esia ana nu vevi nawɔe eye wòagase veve ɖe edzi wu.
Eya ta nɔviawo léa kpekpeawo me nyawo ɖe mɔ̃ dzi na Onesmus, eye wòsenɛ le aƒe me.
Esi Onesmus srɔ̃ nu ɣleti atɔ̃ megbe la, etso nya me be yeade kpekpeawo, nu ka kee ɖadzɔ o.
Ðe Kristotɔwo ƒe kpekpeawo dede dzi Onesmus ƒe veveseseawo ɖe edzia?
Kura o.
Onesmus gblɔ be: "Ewɔ abe veve si mesena ɣesiaɣi la ɖiɖina ne mele kpekpewo me ene. "
Exɔe se be mɔkpɔkpɔ si va su ye si ye na yeƒe dzi dze eme vie.
Onesmus dada kpɔ ale si via le dzidzɔ kpɔmee eye esia do dzidzɔ nɛ ale gbegbe be wòlɔ̃ be woasrɔ̃ Biblia kpli ye hã.
Nya si wògblɔna ye nye be: "Mawu subɔsubɔ ye nye vinye ƒe atike. "
Eteƒe medidi o, Onesmus zu gbeƒãɖela maxɔnyɔnyrɔ.
Le ɣeyiɣi aɖe megbe la, exɔ nyɔnyrɔ eye wòzu subɔsubɔdɔwɔla fifia.
Togbɔ be Onesmus metea ŋu zãa eƒe afɔwo kple abɔ ɖeka kura o hã la, edi vevie be yeawɔ nu sia nu si yeate ŋui le Yehowa subɔsubɔ me.
Edi be yeawɔ kpekpeɖeŋu mɔɖeɖedɔa, gake enɔ hehem ɖe megbe le agbalẽvia kpekpeɖo me.
Nu ka ta?
Elabena enyae be ele be yeakpɔ ame bubu aɖe sinu ɣesiaɣi be wòate yeƒe bunɔkeke hafi yeate ŋu ayi gbeadzi.
Esi wògblɔ eƒe dzimaɖitsitsia na hati Kristotɔwo la, wogblɔ be yewoakpe ɖe eŋu.
Eye wokpe ɖe eŋu hã, ale be Onesmus te ŋu wɔ kpekpeɖeŋu mɔɖeɖedɔa.
Nenema kee Onesmus tsi dzimaɖi esi wòdi be yeawɔ gbesiagbe mɔɖeɖedɔa.
Gbe ɖeka la, gbe sia gbe mawunyakpukpui si me wòdzro la de dzi ƒo nɛ.
Mawunyakpukpuia ye nye Psalmo 34:9, afi si gblɔ be: "Miɖɔe kpɔ, eye miakpɔ be, Yehowa ƒe dɔme nyo. "
Esi Onesmus de ŋugble tso mawunyakpukpuia ŋu vɔ la, etso nya me be yeawɔ gbesiagbe mɔɖeɖedɔa.
Fifia eɖea gbeƒã ŋkeke ene le kwasiɖaa me, eye Biblia nusrɔ̃vi geɖe siwo le ŋgɔyiyi nyui wɔm la le esi.
Le ƒe 2010 me la, Onesmus de Mɔɖelawo Ƒe Subɔsubɔ Sukua.
Dzi dzɔe ŋutɔ esi wòdo go nɔviŋutsu siwo ɖe gbeƒã nɛ zi gbãtɔ la dometɔ ɖeka le sukua, eye wònye woƒe nufialawo dometɔ ɖeka!
Esusɔ vie Onesmus naxɔ ƒe 40 fifia. Edzilawo megale agbe o, gake nɔvi siwo le hamea me la kpɔa eƒe gbe sia gbe nuhiahiãwo gbɔ nɛ.
Edaa akpe na Yehowa ɖe yayra siwo su esi va se ɖe fifia ta, eye wòle mɔ kpɔm vevie na ŋkeke si "duametɔ aɖeke magblɔ be, yele dɔ lém o. "
Yes.
33:24.
Yehowa Ve Nunye Ŋutɔ
Abe Ale Si Félix Alarcón Gblɔe Ene
Félix Alarcón
Esime mexɔ ƒe 17 la, nu siwo ŋu metsia dzi ɖo kple nye agbemetaɖodzinuwo nɔ ko abe ƒewuivi bubuwo tɔ ke ene.
Hadede kple xɔ̃nyewo, tsiƒuƒu kple bɔlƒoƒo doa dzidzɔ nam.
Gake gbe ɖeka fiẽ la, nuwo va trɔ kura le nye agbe me.
Medze afɔku vevie esime menɔ dzokeke dzi, si wɔe be metu tso nye kɔ va se ɖe nye afɔ gbɔ.
Anɔ abe ƒe 30 ye nye esi va yi nu sia dzɔ, eye ɣeyiɣi didi aɖee nye esia metsi teƒe ɖeka.
Ƒutadu si nye Alicante, si le Spain ƒe ɣedzeƒe ye menɔ tsi.
Míaƒe ƒomea gbã, si wɔe be meva zu gbɔdomevi esime menye sɔhɛ.
Ʋudzraɖoƒe aɖe te ɖe míaƒe aƒea ŋu.
Ame siwo wɔa dɔ le afi ma la dometɔ ɖeka si ŋkɔe nye José María la va zu xɔ̃nye.
Ne xaxawo tum la, ekpena ɖe ŋunye abe nɔvinye kpamkpam ene.
Ɛ̃, enye xɔlɔ̃ vavã nam togbɔ be etsi wum ƒe 20 hã.
Ɣemaɣi la, Yehowa Ðasefowo nɔ Biblia srɔ̃m kple José María.
Mede dzesii be ekpɔa dzidzɔ ɖe Ŋɔŋlɔawo ŋu, eye eƒoa nu tso Biblia me nyateƒea ŋu nam zi geɖe.
Meɖoa toe bubutɔe, gake nyemetsɔ ɖeke le nya siwo wògblɔna nam la me o.
Esi menye ɖekakpui ta la, nye dzi ku ɖe nu bubuwo ŋu.
Gake eteƒe medidi hafi meva trɔ nye nɔnɔme o.
AFƆKU AÐE NA NYE AGBE TRƆ KURA
Nyemelɔ̃a nuƒoƒo fũu tso afɔku ma ŋu o.
Nya si magblɔ koe nye be nyemedze nunya o eye mewɔ nu ɖekematsɔlemetɔe.
Gbe ɖeka kple eƒe zãdodo ko la, nye agbe trɔ keŋkeŋ.
Nye si nye ɖekakpui si ŋu ŋusẽ nɔ lae nye ema va zu lãmetututɔ si tsi dɔba dzi le kɔdzi.
Ete ɖe dzinye ŋutɔ be nyee va zu alea.
Menɔ ɖokuinye biam be, ‘Nu ka tae maganɔ agbe ɖo?’
José María va srãm kpɔ le kɔa dzi, eye wòwɔ ɖoɖo enumake Yehowa Ðasefowo tsoa hame si le nutoa me la me va srãam kpɔ.
Ale si wova kpɔam ɖa edziedzi la wɔ dɔ ɖe dzinye ŋutɔ.
Esi woɖem le kɔdzixɔ si me wokpɔa dɔléle sesẽwo gbɔ le teti ko la, mete Biblia sɔsrɔ̃.
Meva nya nu si tututu tae amewo kpea fu hekuna kple nu si tae Mawu ɖe mɔ afɔkuwo dzɔna.
Mesrɔ̃ nu tso ŋugbe si Mawu do ku ɖe etsɔme ŋu, esime anyigba bliboa ava yɔ fũu kple ame deblibowo eye ame aɖeke magagblɔ be, "Mele dɔ lém " o la, hã ŋu.
(Yesaya 33:24) Emae nye zi gbãtɔ le nye agbe me si meva nya nu tso mɔkpɔkpɔ wɔnuku sia ŋu.
Esi woɖe asi le ŋunye le kɔa dzi la, metsɔ dzo ɖe Biblia-sɔsrɔ̃a ŋu.
Bunɔkeke tɔxɛ aɖe si nɔ asinye la wɔe be mete ŋu de Yehowa Ðasefowo ƒe kpekpewo hekpɔ gome le woƒe gbeƒãɖeɖedɔa me gɔ̃ hã.
Mexɔ nyɔnyrɔ le November 5, 1988 dzi le tsilezɔ tɔxɛ aɖe me esime mexɔ ƒe 20.
Yehowa Mawu na mekpɔe be agbe nyo wu ku.
Gake aleke maɖee afia be mekpɔ ŋudzedze ɖe nu si wòwɔ nam la ŋu?
MELE ZƆ ÐEM TOGBƆ BE MENYE NUWƆAMETƆ HÃ
Meɖoe kplikpaa be mawɔ nye ŋutete katã le Yehowa subɔsubɔ me, togbɔ be metsi teƒe ɖeka hã.
Medi be mawɔ geɖe le mawusubɔsubɔ me.
(1 Timoteo 4:15) Le gɔmedzedzea me la, esia menɔ bɔbɔe o, elabena nye ƒometɔwo tsi tsitre ɖe ŋunye le nye dzixɔse yeyea ta.
Gake nye haxɔsetɔwo megblẽm ɖi o, wova le nam abe nɔvinyewo ene.
Wokpɔ egbɔ be kpekpe aɖeke meto ŋunye o, eye wokpe ɖe ŋunye mekpɔ gome le gbeƒãɖeɖedɔa me.
Gake le ɣeyiɣi aɖe megbe la, eva dze ƒãa be ehiã be asi nanɔ ŋunye ɣesiaɣi eye woalé be nam etɔxɛe.
Le agbagbadzedze geɖe megbe la, míeva ke ɖe nuwɔametɔwo dzi kpɔƒe aɖe si sɔ la ŋu le Valencia, si didi tso Alicante gbɔ kilometa 160 le dziehe gome.
Teƒe siae va zu nɔnyeƒe koŋ.
Togbɔ be metsi teƒe ɖeka hã la, medzea agbagba be maƒo nu tso nye dzixɔsewo ŋu na amewo
Togbɔ be metsi teƒe ɖeka hã la, meɖoe kplikpaa be mayi edzi asubɔ Yehowa.
Mezã ga si dziɖuɖua nanam dzinukukui le nye wɔametɔnyenye ta kple gakpekpeɖeŋu bubuwo tsɔ ƒle kɔmpiuta si wova tsi ɖe nye abatia gbɔ.
Meƒle asitelefon hã.
Ŋdi sia ŋdi la, dɔnɔdzikpɔla aɖe va sia nye kɔmpiuta kple asitelefon la nam.
Mezãa dɔwɔnu aɖe si metsɔa nye glã fiaa mɔe la wɔa kɔmpiutaa ŋu dɔ.
Ati tɔxɛ aɖe hã li si meléna ɖe nu tsɔ zia ŋɔŋlɔdzesiwo kple xexlẽdzesiwo dzi le nye kɔmpiutaa kple asitelefon la dzi.
Félix Alarcón lé ati aɖe ɖe nu hetsɔ le telefon ƒe xexlẽdzesiwo zim
Mezãa ati tɔxɛ aɖe tsɔ ƒoa ka na amewo le asitelefon dzi
Aleke elektrɔnikdɔwɔnu siawo kpe ɖe ŋunyee?
Gbã la, ewɔe be metea ŋu yia jw.org Internet dzi nyatakakadzraɖoƒea hezãa Gbetakpɔxɔ INTERNET DZI AGBALẼDZRAÐOƑE la hã.
Dɔwɔnu nyui siawo ɖe vi nam ale gbegbe!
Gbe sia gbe la, mezãa gaƒoƒo geɖe ɖe Biblia-srɔ̃gbalẽwo me dzodzro kple wo sɔsrɔ̃ ŋu ale be mate ŋu ayi edzi anya nu geɖe tso Mawu kple eƒe nɔnɔme nyoameŋuawo ŋu.
Eye ɣesiaɣi si metsi akogo alo dzi ɖe le ƒonye la, mekpɔa nane le nyatakakadzraɖoƒea si dea dzi ƒo nam godoo.
Ne míaƒe hamea me tɔwo ƒo ƒu le Biblia srɔ̃m le Kristotɔwo ƒe kpekpewo me la, nye kɔmpiutaa kpena ɖe ŋunye hã metea ŋu sea nuƒoawo hekpɔa gome le numedzodzrowo me.
Metea ŋu ɖoa nya ŋu, doa gbe ɖa, ƒoa nufiamenuƒowo, alo xlẽa Gbetakpɔxɔ la gɔ̃ hã nenye be eɖo dzinye be maxlẽe.
Esia wɔe be togbɔ be nyemetea ŋu dea kpekpeawo o hã la, mesena le ɖokuinye me be mele ha dem kplikplikpli kple hamea.
Asitelefon kple kɔmpiutaa wɔe hã be mekpɔa gome le gbeƒãɖeɖedɔa me bliboe.
Ele eme be nyemetea ŋu yia amewo gbɔ tso aƒe me yi aƒe me abe ale si Yehowa Ðasefo akpa gãtɔ wɔnɛ ene ya o.
Gake esia mena mede asi asitɛ me o.
Dɔwɔnu mawo kpena ɖe ŋunye meƒoa nu tso nye dzixɔsewo ŋu na amewo.
Le nyateƒe me la, metsɔa dzo ɖe gbeƒãɖeɖe to telefon dzi ŋu ale gbegbe be hamemetsitsiwo de dɔ asi nam be makpɔ telefon dzi ɖaseɖiɖidɔa dzi.
Gbeƒãɖeɖe ƒe mɔnu sia kpe ɖe hamea me tɔ siwo tsi teƒe ɖeka la ŋu ŋutɔ.
Félix Alarcón le jw.org nyatakakadzraɖoƒea zãm tsɔ le Biblia srɔ̃m kple ŋutsu aɖe
Mele Biblia fiam ŋutsu aɖe
Ke hã menye elektrɔnikdɔwɔnu mawoe xɔa nye ɣeyiɣia katã o.
Xɔ̃nyewo va srãnam kpɔ gbe sia gbe.
Ne wogbɔna gbɔnye la, wokplɔa woƒe ƒometɔwo kple ame nyanyɛ siwo di be yewoasrɔ̃ Biblia la ɖe asi.
Zi geɖe la, wonana mexɔa ŋgɔ le Biblia me dzodzro kpli wo me gɔ̃ hã.
Ɣebubuɣiwo la, ƒomewo va srãnam kpɔ henana mekpɔa gome le woƒe ƒomea ƒe fiẽsi Biblia-nusɔsrɔ̃a me.
Ne ɖevi suewo nɔ nye aba dzi le xanye hegblɔ nu si tae wolɔ̃ Yehowa ɖo nam la, edzɔa dzi nam ŋutɔ.
Ƒome aɖe va Félix Alarcón gbɔ eye ɖeviawo tsɔ nu siwo wota la le efiam
Mele gome kpɔm le ƒome Biblia-nusɔsrɔ̃ me kple xɔ̃nyewo
Dzidzɔe wònye nam be ame geɖe va srãnam kpɔ.
Enuenu la, nye xɔa me yɔna kple xɔ̃nye siwo tso didiƒe kple kpuiƒe siaa va be yewoakpɔm ɖa.
Abe ale si nàsusui ene la, woƒe lɔlɔ̃ɖeɖefia sia wɔa nuku na dɔnɔdzikpɔlaawo.
Medaa akpe na Yehowa gbe sia gbe be wòna mele nɔviwo ƒe habɔbɔ nyui sia me.
MELE AVUA DZI
Ne ame aɖe do gbe nam hebia nye fɔfɔme ta se la, ɖeko meɖoa eŋu be, "Nyee nye esi, mele avua dzi! "
Menyae kɔtɛ be menye nye ɖekae le avua dzi o.
Kristotɔwo katã ʋlia "xɔse ƒe ʋiʋli nyui la, " metsɔ le eme nɔnɔme alo kuxi si me tom wole o. (1 Timoteo 6:12) Nu kae kpe ɖe ŋunye mele ʋiʋlia dzi ƒe geɖewoe nye esia?
Medoa gbe ɖa daa akpe na Yehowa gbe sia gbe be wòna mɔkpɔkpɔ su asinye le agbe me.
Azɔ hã, medzea agbagba be mawɔ geɖe ale si mate ŋui le mawusubɔsubɔ me eye menana nye ŋku nɔa nye mɔkpɔkpɔa dzi.
José Maria, si nye Félix Alarcón xɔlɔ̃ vevi la
José María
Medea ŋugble le ale si agbea anɔ le xexe yeyea me kple ale si maganɔ du ƒum ahanɔ kpo tim ake la ŋu zi geɖe.
Ɣeaɖewoɣi la, megblɔna na xɔ̃nye vevi José María, si ŋu atatutudɔ le la fefetɔe be mía kplii míake duɖime ɣemaɣi.
Mebianɛ be, "Ame kae aɖu dzi? "
Eɖoa eŋu nam be, "Menye ame si aɖu dzi lae le vevie o.
Nu vevitɔe nye be míanɔ Paradiso la me ale be míate ŋu ake duɖimea. "
Tenɔnɔ ɖe nye lãmesẽkuxia nu mele bɔbɔe o.
Menya be bometsinu aɖe si mewɔ esime menye sɔhɛ lae gblẽ nu le ŋunye vevie alea.
Gake medaa akpe na Yehowa be megblẽm ɖi o. Ena nu geɖem.
Le kpɔɖeŋu me, haxɔsetɔ gbogboawo zu ƒome nam, ede agbenɔnɔ ƒe didi menye, kpekpe ɖe amewo ŋu doa dzidzɔ nam, eye wòna etsɔmemɔkpɔkpɔ nyui aɖem.
Ne wobe matsɔ nyagbe ɖeka aɖɔ nye seselelãmee la, magblɔ be, Yehowa ve nunye ŋutɔ vavã.
Mɔkpɔkpɔ Su Asinye Esime Mehiãe Vevie Wu
Abe ale si Miklós Aleksza gblɔe ene
Kasia manyaa, nyee nye esi tsyɔ akɔ ɖe tsi dzi.
Mete kpɔ be mafɔ ta dzi agbɔ vie, gake nye kɔ mele ʋaʋãm o.
Dzika tsom, medi be matrɔ ɖokuinye, gake nye asiwo kple afɔwo be mada yewo ɖi.
Tsi te gege ɖe nye dzitodzitowo me.
Tso ƒe 1991 ƒe dzomeŋɔli ƒe ŋkeke ma dzi la, nye agbenɔnɔ trɔ bubui kura.
Miklós Aleksza
WODZIM le du si woyɔna be Szerencs me eye kɔƒe si nye Tiszaladány, si le Hungary ƒe dzieheɣedzeƒe gome la, mee menɔ tsi.
Le June 1991 me la, nye kple xɔ̃nye aɖewo míeyi be míaɖaƒu tsi le Tisza Tɔsisia ƒe akpa aɖe si míele tsi le kpɔ o.
Mesusui be tsia goglo, eye medzo dze eme doo.
Mewɔ nu ɖokuinye!
Nye kɔƒukpeƒe etɔ̃ ŋe eye wògblẽ nu le nye dzimeƒu ŋu.
Xɔ̃nyewo de dzesii be nyemenɔ ʋaʋãm o, eya ta wova kɔm ɖɔɖɔɖɔ do go le tsia me ale be nyemagano tsi aku o.
Togbɔ be nyemenɔ ʋaʋãm o hã la, menɔ ŋute, eye menya be lã aɖe lém.
Ame aɖe yɔ ame siwo kpɔa ame siwo dzi afɔku dzɔ ɖo la gbɔ wova kɔm ɖe helikɔpta me yi kɔdzi, eye ɖɔktawo trɔ asi le nye dzimeƒua ŋu.
Emegbe wokɔm yi míaƒe fiadu si nye Budapest ale be woakpe ɖe ŋunye mahaya le afi ma.
Medze ŋe ɣleti etɔ̃ sɔŋ.
Togbɔ be metea ŋu ʋãa ta hã la, metútu tso abɔta yi afɔ gbɔ.
Ƒe 20 ko mexɔ ɣemaɣi, gake mezu nuwɔametɔ keŋkeŋ.
Dzi ɖe le ƒonye ale gbegbe be, medi be maku.
Esi ɣeyiɣia va de be matrɔ ayi aƒe me la, wona hehe tɔxɛ dzinyelawo ale be woate ŋu anɔ gbɔnye kpɔm.
Gake gbɔnyekpɔkpɔ te ɖeɖi wo ŋu ale gbegbe, eye le ƒe ɖeka megbe la, melé blanuiléledɔ.
Le ɣeyiɣi ma me la, nye nɔnɔmea ŋuti nunyalawo ɖo aɖaŋu geɖe nam, esia kpe ɖe ŋunye meva trɔ susu le ale si mebua nye nɔnɔmeae ŋu.
Eye mete tamebubu vevie hã tso agbea ŋu.
Susu aɖe tae míele agbe ɖoa?
Nu ka tae afɔku sia dzɔ ɖe dzinye?
Mexlẽ magazine kple agbalẽ geɖewo be makpɔ nya siawo ƒe ŋuɖoɖowo.
Metrɔ ɖe Biblia hã ŋu, gake nyemenya ta le emenyawo nu o.
Eya ta medzudzɔ exexlẽ.
Meɖo dze kple mawununɔla aɖe gɔ̃ hã, gake eƒe nyawo mede dzi ƒo nam o.
Azɔ le ƒe 1994 ƒe adame la, Yehowa Ðasefo eve aɖewo va fofonye gbɔ, eye wòbia tso wo si be woaɖo dze kplim.
Menɔ to dzi esime wonɔ tame si Mawu ɖo be yeatrɔ anyigba wòazu paradiso eye yeaɖe dɔléle kple fukpekpewo ɖa la me ɖem.
Woƒe nyawo nya se ŋutɔ, gake nyemeka ɖe wo dzi o.
Ke hã melɔ̃ xɔ Biblia-srɔ̃gbalẽ eve.
Esi mexlẽ agbalẽawo vɔ la, Ðasefoawo doe ɖa be yewoanɔ Biblia srɔ̃m kplim, eye melɔ̃ ɖe edzi.
Wode dzi ƒo nam hã be manɔ gbe dom ɖa.
Meva xɔe se bliboe be Mawu tsɔa ɖe le eme nam vevie
Esi míeyi nua sɔsrɔ̃ dzi la, meva kpɔ nye nyabiase gbogboawo ƒe ŋuɖoɖowo le Biblia me tẽe.
Meva xɔe se bliboe hã be Mawu tsɔa ɖe le eme nam vevie.
Esi medze nusɔsrɔ̃ gɔme ƒe eve megbe la, wona nyɔnyrɔm ɖe tsi me le míaƒe aƒe me le September 13, 1997 dzi.
Esiae nye ŋkeke si dzi mekpɔ dzidzɔ le wu le agbe me.
Le ƒe 2007 me la, wokplɔm yi ɖada ɖe wɔametɔwo dzi kpɔƒe koŋ le Budapest.
Esia na mɔnukpɔkpɔ su asinye megblɔa nu wɔnuku siwo mesrɔ̃ la na ame bubuwo.
Ne xexea me kɔ la, medoa nye bunɔkeke, si ŋu wotrɔ asi le etɔxɛe ale be metea ŋu tsɔa nye glã kunae la, yia gota ɖaɖoa dze kple amewo.
Ƒome aɖe si le míaƒe hamea me na gam dɔmenyotɔe, ale be mete ŋu ƒle atadzikɔmpiuta tɔxɛ aɖe, eye ne mele ta ʋãm ko la, kɔmpiuta ŋutɔ wɔa nu si medi be mawɔ.
Mezãa kɔmpiuta sia tsɔ ƒoa ka na amewo to internet dzi heŋlɔa nu na ame siwo ŋu míaƒe hamea me tɔwo meke ɖo le aƒe me o hã.
Kpekpeɖeŋu sia nana amewo na be meva bi le dzeɖoɖo me, eye wòwɔe hã be nye susu meganɔa nye lãmesẽkuxia ŋu o.
Miklós Aleksza zã egbegbemɔ́ɖaŋununya tsɔ le dze ɖom
Mele Biblia me gbedeasia gblɔm na amewo le Internet dzi to kɔmpiuta aɖe si meʋãa ta tsɔ fia mɔe dzi
Medea Kristotɔwo ƒe kpekpewo gɔ̃ hã.
Ne meva Fiaɖuƒe Akpata me la, menɔa nye bunɔkekea me nye haxɔsetɔwo kɔam ɖɔɖɔɖɔ yia dzisasrã gbãtɔ dzi afi si míewɔa kpekpeawo le.
Ne wobia tso kpekpevalawo si be woaƒo nu le kpekpeawo me, eye medi be mado asi ɖe dzi la, nɔviŋutsu aɖe si nɔa xanye doa asi ɖe dzi ɖe nunye.
Ekɔa nye Biblia alo Biblia-srɔ̃gbalẽa ɖe dzi nam ne mele nyaa ŋu ɖom.
Mesea veve ɣesiaɣi, eye ame bubuwoe wɔa nu sia nu kloe nam.
Eya ta dzi gaɖena le ƒonye ɣeaɖewoɣi.
Gake xɔlɔ̃dzedze Yehowa faa akɔ nam, elabe menyae be eɖoa tom ne mele nye dzimaɖitsitsiwo gblɔm nɛ.
Biblia-xexlẽ gbe sia gbe doa ŋusẽm, eye nye haxɔsetɔwo hã dea dzi ƒo nam.
Woƒe xɔlɔ̃wɔwɔ, dzideƒoname kple woƒe gbedodoɖa ɖe tanye na be mete ŋu da sɔ le susu me kple seselelãme gome.
Yehowa fa akɔ nam esime mehiãe vevie wu.
Ena lãmesẽ deblibo me nɔnɔ le xexe yeyea me ƒe mɔkpɔkpɔ hãm.
Eya ta mele mɔ kpɔm vevie na ɣeyiɣi si ‘manɔ zɔzɔm, anɔ kpo tim ahanɔ Mawu kafum’ ɖe eƒe lɔlɔ̃ kple dɔmenyonyo ta.
Dɔwɔwɔwo 3:6-9
Nya Kae Biblia Gblɔ Tso Dzila Tsitsiwo Dzi Kpɔkpɔ Ŋu?
Vi tsitsiwo ƒe agbanɔamedzi vevi aɖee wònye be woakpɔ egbɔ be yewowɔ ɖoɖo ɖe yewo dzila tsitsiwo dzi kpɔkpɔ ŋu.
Biblia gblɔ be ele be vi tsitsiwo "nanya nu gbãtɔ si dze be woawɔ na woƒe ƒometɔwo abe ale si hiã le mawusubɔsubɔ me la ene. Esiae nye be vi siawo nakpɔ wo dzilawo dzi, elabe nuwɔna siae dzea Mawu ŋu. " (1 Timoteo 5:4, Eʋegbe Biblia) Ne vi tsitsiwo kpɔ egbɔ be yewowɔ ɖoɖo ɖe yewo dzila tsitsiwo dzi kpɔkpɔ ŋu la, ke wole wɔwɔm ɖe Biblia ƒe se si nye be woabu wo dzilawo la hã dzi.
Efesotɔwo 6:2, 3.
Biblia mena mɔfiamewo tẽe ku ɖe nu si tututu woawɔ atsɔ akpɔ dzila tsitsiwo dzi ŋu o.
Ke hã, eƒo ŋu tso ŋutsu kple nyɔnu xɔsetɔ siwo ɖo kpɔɖeŋu ɖi le esia wɔwɔ me ŋu.
Azɔ hã, eɖo aɖaŋu nyui siwo ate ŋu akpe ɖe ame siwo le ame tsitsiwo dzi kpɔm la ŋu.
Le Biblia ƒe ɣeyiɣiwo me la, aleke ƒometɔ aɖewo kpɔ wo dzila tsitsiwo dzi?
Biblia me aɖaŋuɖoɖo nyui kawoe ate ŋu akpe ɖe ame siwo le ame tsitsiwo dzi kpɔm la ŋu?
Ðe Biblia gblɔ be aƒe mee wòle be woakpɔ dzila tsitsiwo dzi lea?
Wowɔ esia le mɔ vovovowo nu le ale si nɔnɔmeawo le nu.
Yosef nɔ adzɔge tso fofoa Yakob si ku amegã la gbɔ.
Esi nɔnɔmeawo ɖe mɔ la, ewɔ ɖoɖo be Yakob naʋu ava teƒe si tsɔ ye gbɔ.
Eyome Yosef di nɔƒe na fofoa eye wòkpɔ eƒe nuɖuɖu kple dedienɔnɔ nyawo gbɔ.
1 Mose 45:9-11; 47:11, 12.
Rut kplɔ lɔ̃xoa ɖo yi wo de eye wòku kutri wɔ dɔ sesĩe tsɔ kpɔ edzi.
Rut 1:16; 2:2, 17, 18, 23.
Yesu hã tsɔ dadaa, Maria, si anya zu ahosi ɣemaɣi la, dzi kpɔkpɔ de ame aɖe si ɣeyiɣi kpui aɖe do ŋgɔ na eƒe ku.
Yohanes 19:26, 27.
Mɔfiamewo le Biblia me siwo ate ŋu akpe ɖe ame siwo le dzila tsitsiwo dzi kpɔm ŋu be woate ŋu atsɔ wo dzila tsitsiwo dzi kpɔkpɔ ƒe agba si tea ɖeɖi ame ŋu henana nu tia kɔ na ame ɣeaɖewoɣi la.
Bu dziwòlawo.
Nya si Biblia gblɔ: "Bu fofowò kple dawò. " 2 Mose 20:12.
Aleke nàte ŋu awɔ mɔfiame sia dzi?
Anye bubudede dziwòlawo ŋu ne èna ablɔɖe wo be woawɔ nu siwo wodi le ale si woƒe nɔnɔmeawo aɖe mɔe nu.
Zi ale si wòanya wɔ ko la, ɖe mɔ na wo be woawo ŋutɔwo natso nya me le wo dzi kpɔkpɔ ƒe nyawo ŋu.
Le ɣeyiɣi ma ke me la, de bubu wo ŋu to ale si nàwɔ nu si nàte ŋui atsɔ akpɔ wo dzi me.
Se nu gɔme na wo eye nàtsɔ ake.
Nya si Biblia gblɔ: "Ame si sea nu gɔme nyuie la, medoa dziku kabakaba o, eye atsyɔ̃ wònye nɛ be wòaŋe aɖaba aƒu agɔdzedze dzi. "
Lododowo 19:11.
Aleke nàte ŋu awɔ mɔfiame sia dzi?
Ne dziwòla tsitsi aɖe gblɔ nya aɖe si ve wò alo ewɔ nu wòdze abe mekpɔ ŋudzedze ɖe kpekpeɖeŋu si nam nèlee ŋu o ene la, bia ɖokuiwò be, ‘Aleke mase le ɖokuinye me ne dzinyee nu te ɖo alo wɔna vɔ le ŋunye nenema?’
Ne èdze agbagba be yease nu gɔme ahatsɔ ake la, awɔe be màna kuxi siwo li xoxo la nagado gã ɖe edzi o.
Lé nyaa kpɔ kple ame bubuwo.
Nya si Biblia gblɔ: "Afi si adaŋudede mele o la, tameɖoɖowo tsia akpo dzi, ke afi si aɖaŋuɖola geɖewo le la, nuwo dzea edzi. "
Lododowo 15:22.
Ku nu me tso ale si nàte ŋu akpɔ lãmesẽkuxi siwo me tom dziwòlawo le gbɔ la ŋu.
Kpɔe ɖa be kpekpeɖeŋunana ƒe ɖoɖo kawoe wowɔ na ame tsitsiwo dzi kpɔkpɔ le miaƒe nutoa me hã.
Ðo dze kple ame bubu siwo kpɔ wo dzila tsitsiwo dzi.
Ne nɔviwo le asiwò la, anyo be miakpe ta ale be miadzro nu siwo miawɔ atsɔ akpɔ mia dzilawo ƒe nuhiahiãwo gbɔ, ale si mialé be na wo kple ale si miama agbaa atsɔ la me.
Nyɔnu tsitsi aɖe kpe kple eƒe ƒomea be yewoadzro ale si woakpɔ ye dzi la me
Anyo be ƒomea nakpe ta ale be miadzro nu siwo miawɔ atsɔ akpɔ mia dzila tsitsiwo dzi la me
Nya afi si wò ŋutete se ɖo.
Nya si Biblia gblɔ: "Ame siwo nyaa afi si woƒe ŋutete se ɖo la si mee nunya le. "
Lododowo 11:2.
Nya afi si wò ŋutete se ɖo.
Le kpɔɖeŋu me, vovo meganɔa mía dometɔ akpa gãtɔ ŋu o, eye ɖeɖi tea mí katã mía ŋu.
Esiawo ate ŋu awɔe be màte ŋu akpe ɖe dziwòla tsitsiwo ŋu abe ale si nàdi be yeawɔe ene o.
Ne èkpɔe be nu siwo dziwòla tsitsiwo dzi kpɔkpɔ bia la va wu tsɔtsɔ na ye la, dae kpɔ be anyo be nàbia kpekpeɖeŋu tso ƒometɔ bubuwo alo ame tsitsiwo dzi kpɔlawo gbɔ hã.
Lé be na ɖokuiwò.
Nya si Biblia gblɔ: "Ame aɖeke melé fu eya ŋutɔ ƒe ŋutilã kpɔ o, ke boŋ enyinɛ, eye wòléa be nɛ nyuie. "
Efesotɔwo 5:29.
Togbɔ be agba le dziwò be nàkpɔ dziwòlawo dzi hã la, ele be nàkpɔ wò ŋutɔ wò nuhiahiãwo kple wò ƒomea hã tɔ gbɔ, ne srɔ̃tɔe nènye.
Ele be nàɖu nu nyuie.
Ele be nàdɔ alɔ̃ ahaɖi ɖe eme nyuie.
(Nyagblɔla 4:6) Eye ele be nàdi ɣeyiɣi agbɔ ɖe eme ɣeaɖewoɣi hã ne anya wɔ.
Ne èwɔ esiawo la, ŋusẽ anɔ ŋuwò, eye wò susu me adze akɔ anyi, si awɔe be nàsu te nyuie wu be nàlé be na dziwòlawo.
Biblia megblɔe tẽe nenye be ele be vi tsitsiwo nakpɔ wo dzilawo dzi le aƒe me loo alo le afi bubu o.
Ƒome aɖewo tsoa nya me be yewoakpɔ yewo dzila tsitsiwo dzi le aƒe me ɣeyiɣi didi si yewoate ŋui.
Gake ne eva ɖo afi aɖe la, ɖewohĩ woakpɔe be anyo wu ne yewokplɔe yi ame tsitsiwo dzi kpɔƒe.
Ƒomea ate ŋu akpe ta atso nya me ku ɖe nu si ade ƒomea me tɔwo katã dzi ŋu.
Galatiatɔwo 6:4, 5.
Ne Viwò Nye Wɔametɔ
CARLO: "Dɔléle aɖe le mía viŋutsu Angelo ŋu si woyɔna be ‘Down syndrome.’
Edzi kpɔkpɔ nana ɖeɖi tea mía ŋu, míebua tame, hetsia dzimaɖi.
Bu nu si gbegbe wòbia be woakpɔ ɖevi si le lãmesẽ me dzi ŋu kpɔ. Míehiã na ema ƒe teƒe alafa ɖeka.
Ewɔnɛ be kuxi ɖoa míaƒe srɔ̃ɖeɖea me ɣeaɖewoɣi. "
MIA: "Nu suetɔ kekeake si míafia Angelo la gɔ̃ hã bia kutrikuku kple dzigbɔɖi geɖe ŋutɔ.
Ne ɖeɖi te ŋunye la, dzi kuam kabakaba si wɔnɛ be nyemegbɔa dzi ɖi na srɔ̃nye Carlo o.
Masɔmasɔwo doa mo ɖa ɣeaɖewoɣi, eye wòhea dzre vanɛ. "
Èɖo ŋku gbe si gbe nèdzi viwòa dzia?
Ðikeke mele eme o be èdi vevie be yeakɔe ɖe akɔnu.
Gake le dzilawo abe Carlo kple Mia ene gome la, dzimaɖitsitsi va gblẽa woƒe dzidzɔkpɔkpɔa me ne wogblɔe na wo be vi si wodzi la nye wɔametɔ.
Ðe viwò aɖe nye wɔametɔa?
Ke ɖewohĩ èbu eŋu kpɔ be ɖe yeate ŋu akpɔ edzi hã.
Ne nenemae la, ke lé dzi ɖe ƒo.
Dzilawo abe wò ene te ŋu nɔ te ɖe kuxi siwo me tom nèle la nu.
Míadzro kuxi siwo me ame geɖe tona la dometɔ etɔ̃ siwo anya dze ŋgɔwò kple ale si nunya si le Biblia me la ate ŋu akpe ɖe ŋuwò la me.
KUXI GBÃTƆ: ESESẼ NA WÒ BE NÀXƆE ASE BE VIWÒ NYE WƆAMETƆ.
Dzigbãnyae wònyena na dzila geɖe be yewo vi nye wɔametɔ.
Juliana, si nye dzila aɖe le Mexico, gblɔ be: "Esi ɖɔktawo gblɔ na mí be ahɔhɔ̃medɔ si nana wozua wɔametɔ la le mía viŋutsu Santiago ŋu la, nyemexɔe se o.
Nye dzi gbã gudugudu. "
Ame aɖewo hã sena le wo ɖokui me abe Villana, si nye vidada le Italy la ene.
Egblɔ be: ‘Metiae be madzi vi togbɔ be menya be kuxiwo ate ŋu ado mo ɖa le ƒe si mexɔ ta hã.
Eya ta ne vinyea le kuxiwo me tom le eƒe wɔametɔnyenyea ta la, mebua fɔ ɖokuinye.’
Ne dzi ɖena le ƒowò alo èbua fɔ ɖokuiwò la, ka ɖe edzi be menye wò ɖekae o.
Mawu meɖoe be amegbetɔwo nanɔ dɔ dzem hafi o.
(1 Mose 1:27, 28) Mewɔ dzilawo kple ŋutete be woanɔ te ɖe nɔnɔme siwo mele dzɔdzɔmenu o la nu bɔbɔe o.
Eya ta menye nu gbegblẽe wònye be "nàxa nu " le viwòa ƒe lãmesẽkuxia ta o.
Axɔ ɣeyiɣi hafi nàgaɖo ɖokuiwò me ahatrɔ ɖe nɔnɔmea ŋu.
Ke ne èbua fɔ ɖokuiwò ɖe viwòa ƒe wɔametɔnyenyea ta ya ɖe?
Ðo ŋku edzi be ame aɖeke mese ale si wòdzɔnae be wodzia ame kple dɔléle aɖe, kpakple akpa si nutoa me wɔna le dɔlényawo me la gɔme bliboe o.
Ate ŋu adzɔ hã be nàdi be yeabu fɔ srɔ̃wò, gake ɖu ɖokuiwò dzi.
Anyo wu ne èwɔ nu aduadu kple srɔ̃wò helé fɔ ɖe viwòa dzi kpɔkpɔ ŋu.
Nyagblɔla 4:9, 10.
AÐAŊUÐOÐO: Srɔ̃ nu tso viwòa ƒe dɔlélea ŋu.
Biblia gblɔ be: "Ebia nunya be ƒome nyui nanɔ ame si, eye gɔmesese wotsɔna lia kee. "
Lododowo 24:3, New Century Version.
Àte ŋu asrɔ̃ nu geɖe tso atikenyalawo gbɔ kpakple agbalẽ siwo ŋu kakaɖedzi le la me.
Míate ŋu atsɔ nusɔsrɔ̃ tso viwòa ƒe dɔlélea ŋu asɔ kple gbegbɔgblɔ yeye sɔsrɔ̃.
Asesẽ le gɔmedzedzea me ya, gake àte ŋu ava ɖu tu nɛ.
Carlo kple Mia, siwo ŋu nya míegblɔ va yi la di nyatakakawo tso woƒe ɖɔktawo kple habɔbɔ aɖe si wɔa numekuku tso dɔ si lém wo via le ŋu la gbɔ.
Wogblɔ be: "Esia kpe ɖe mía ŋu míenya kuxi siwo wòle be míakpɔ mɔ na kpakple nu nyui siwo ɖevi siwo ŋu Down syndrome le ate ŋu awɔ la hã.
Ena míekpɔe be mía via ate ŋu awɔ nu abe ame bubuwo ke ene le nu geɖe me.
Esia fa akɔ na mí ŋutɔ. "
TE MƆNU SIA KPƆ: Wò susu nenɔ nu si viwòa ate ŋu awɔ ŋu.
Wɔ ɖoɖo ɖe wɔna siwo me ƒome bliboa ate ŋu akpɔ gome le la ŋu.
Ne viwòa kpɔ dzidzedze le nu sue aɖe me gɔ̃ hã la, kafui, eye nàkpɔ dzidzɔ kplii.
KUXI EVELIA: NU TIA KƆ NA WÒ EYE MÈKPƆA AKƆFALA O.
Ðewohĩ àse le ɖokuiwò me be nu ti kɔ na wò le viwòa dzi kpɔkpɔ ta.
Jenney, si nye vidada le New Zealand, gblɔ be: "Ƒe ʋɛ aɖewo tso esime vinyea zu bafa la, ɣesiaɣi si mete kpɔ be mawɔ dɔ bubuwo akpe ɖe nye aƒemedɔwo ŋu la, ɖeɖi tea ŋunye ŋutɔ, eye mefaa avi. "
Kuxi bubue nye be ɖewohĩ mànya ame si nàgblɔ wò nyawo na o.
Viŋutsu aɖe le Ben si si nye wɔametɔ si ŋu susumedɔ aɖe hã le.
Ben gblɔ be, "Ame akpa gãtɔ mate ŋu ase nu si tututu me tom míele la gɔme akpɔ o. "
Ðewohĩ àdi be yeaƒo nu tso eŋu na ame aɖe, gake xɔ̃wò akpa gãtɔ ƒe viwo menye wɔametɔwo o.
Eya ta ànɔ hehem ɖe megbe be yeaɖe wò kuxiwo dzi na wo.
AÐAŊUÐOÐO: Bia kpekpeɖeŋu, eye nàlɔ̃ woakpe ɖe ŋuwò.
Juliana, si ŋu nya míegblɔ va yi la gblɔ be: "Ɣeaɖewoɣi la, ekpea ŋu na mía kple srɔ̃nye be míabia kpekpeɖeŋu. "
Ke hã, egblɔ kpee be, "Míeva de dzesii be míehiã kpekpeɖeŋu.
Ne amewo le kpekpem ɖe mía ŋu la, míekpɔnɛ be womegblẽ mí ɖi o. "
Ne ƒometɔ alo xɔ̃wò vevi aɖe be viwòa nava nɔ ye gbɔ le Kristotɔwo ƒe kpekpe alo wɔna bubu aɖe teƒe la, lɔ̃ faa.
Biblia me lododo aɖe gblɔ be: "Xɔlɔ̃ lɔ̃a ame ɣesiaɣi, eye wòtrɔna dzɔa ame nɔvi le hiã me. "
Lododowo 17:17.
Kpɔ wò ŋutɔ wò lãmesẽnyawo gbɔ.
Abe ale si ko wòhiã be woanɔ ami dzem ade dɔnɔkɔʋu me enuenu hafi wòate ŋu ayi edzi anɔ dɔnɔwo kɔm anɔ kɔdzi yimee ene la, nenema kee wòhiã be nànɔ wò ŋusẽ tum ɖo to nuɖuɖu nyuie, kamedede kple ɖiɖiɖeme dzi, ale be nàte ŋu ayi edzi anɔ be lém na viwòa ale si dze.
Javier, si viŋutsu nye bafa la gblɔ be: "Vinyea mate ŋu azɔ o; nye koe kɔnɛ yia afi sia afi, eya ta mekpɔe be ele be manɔ nu ɖum nyuie.
Nyee nye eƒe afɔwo! "
Aleke nàwɔ akpɔ vovo ɖe wò lãmesẽnyawo gbɔ kpɔkpɔ ŋu?
Dzila aɖewo ɖɔa li wo nɔewo le wo viwo gbɔ kpɔkpɔ me.
Esia wɔnɛ be dzila kemɛa tea ŋu ɖina ɖe eme alo kpɔa eƒe hiahiã bubuwo gbɔ.
Ahiã be nàɖe ɣeyiɣi si nèzãna ɖe nu siwo mehiã boo o ŋu la dzi akpɔtɔ, eye ate ŋu asesẽ hã be nàda asɔ le wò ɣeyiɣi ŋu dɔ wɔwɔ me.
Gake abe ale si Mayuri, si nye vidada aɖe le India, gblɔe ene la, "Vivivi la ava ma wò. "
Ƒo nu tso wò kuxiwo ŋu na xɔ̃wò si dzi nèka ɖo.
Xɔ̃wò siwo ƒe viwo le lãmesẽ me gɔ̃ hã ate ŋu aɖo to wò veveseseɖeamenutɔe.
Àte ŋu ado gbe ɖa na Yehowa Mawu hã.
Ðe esia ɖea via?
Yazmin, si ƒe vi eve nye wɔametɔwo la gblɔ be: "Ɣeaɖewoɣi la, agbaa va wua tsɔtsɔ nam ale gbegbe be gbɔgbɔtsixe koe tsia ƒonye. "
Gake egblɔ kpee be: "Ne medo gbe ɖa na Yehowa bia gbɔdzɔe kple ŋusẽdodo ko la, ŋusẽ yeye gaɖoa ŋunye. "
Psalmo 145:18.
TE MƆNU SIA KPƆ: Lé ŋku ɖe nu si nèɖuna, ɣeyiɣi si nètsɔna dɔa alɔ̃ kple esi nètsɔna dea kamee ŋu.
Di mɔ si dzi nàto aɖe ɣeyiɣi si nèzãna ɖe dɔwɔna siwo mehiã boo o ŋu dzi akpɔtɔ be nàte ŋu akpɔ wò lãmesẽnyawo gbɔ.
Nɔ asi trɔm le wò ɖoɖowɔɖia ŋu ne ehiã.
KUXI ETƆ̃LIA: VIWÒ SI NYE DƆNƆA DZI KPƆKPƆ WƆE BE MÈKPƆA VOVO ÐE ƑOMEA ME TƆ BUBUWO ŊU O.
Ðevi ƒe dɔléle ate ŋu akpɔ ŋusẽ ɖe nu si ƒomea ɖuna, afi si woyina kple vovo si dzilawo kpɔna ɖe wo viwo ŋu la dzi.
Esia ate ŋu ana ɖevi bubuawo nase le wo ɖokui me be wogblẽ yewo ɖi.
Azɔ hã, dzilawo ate ŋu ava nɔ ɣeyiɣi geɖe zãm ɖe wo vi si nye dɔnɔa ŋu ale gbegbe be womakpɔ vovo ɖe wo nɔewo ŋu o.
Lionel, si nye vifofo aɖe le Liberia, gblɔ be: "Ɣeaɖewoɣi la, srɔ̃nye gblɔna be agbaa va tsi ye ɖeka dzi, eye nyemetsɔ ɖeke le eme na mía via o.
Esia nana mesena le ɖokuinye me be mede bubu ŋunye o, si wɔnɛ be mewɔa wɔɖenui. "
AÐAŊUÐOÐO: Wɔ ɖoɖo miakpɔ gome le wɔna aɖe si doa dzidzɔ na viwòwo katã la me, bene woaka ɖe edzi be ètsɔ ɖe le eme na yewo.
Jenney, si ŋu nya míegblɔ va yi la, gblɔ be: "Ɣeaɖewoɣi la, míewɔa nu tɔxɛ aɖe na mía vi xoxoetɔ, ne nuɖuƒe si wòlɔ̃a yiyi la tetie míekplɔe yi hã. "
Tsɔ ɖe le eme na viwòwo katã
Mia kple srɔ̃wòa minɔ gbedodoɖa kple dzeɖoɖo dzi be miakpɔ srɔ̃ɖeɖea ta.
Aseem, si nye vifofo aɖe le India, si kpeŋuidɔ (alo anyidzedɔ) ɖea fu na via la gblɔ be: "Togbɔ be nu tia kɔ na mía kple srɔ̃nye ɣeaɖewoɣi hã la, míedia ɣeyiɣi nɔa anyi, ɖoa dze hedoa gbe ɖa ɖekae.
Ŋdi sia ŋdi, hafi mía viwo nanyɔ la, míedzroa mawunyakpukpui ɖeka me le Biblia me. "
Srɔ̃tɔ bubuwo hã ɖoa dze hafi mlɔa anyi.
Mi ame evea dome dzeɖoɖowo kple gbedodoɖa tso dzi me ado ŋusẽ miaƒe srɔ̃ɖeɖea ne kuxi sesẽwo do mo ɖa.
(Lododowo 15:22) Atsu kple asi aɖe gblɔ be, "ɣeyiɣi siwo me míekpɔ dzidzɔ wu lae nye esime míenɔ kuxi sesẽwo me tom. "
TE MƆNU SIA KPƆ: Kafu viwò bubuawo ɖe ale si wokpea asi ɖe wo nɔvi si nye wɔametɔa dzi kpɔkpɔ ŋu ta.
Ðe wò ŋudzedzekpɔkpɔ kple lɔlɔ̃ fia woawo kple srɔ̃wò siaa.
MƆKPƆKPƆ NENƆ ASIWÒ
Biblia do ŋugbe be Mawu ava ɖe dɔléle kple wɔametɔnyenye si le fu ɖem na ɖeviwo kple tsitsiawo siaa la ɖa kpuie.
(Nyaɖeɖefia 21:3, 4) Ɣemaɣi la, "duametɔ aɖeke magblɔ be, yele dɔ lém o. "
Yesaya 33:24.
Gake hafi ɣemaɣi naɖo la, àte ŋu akpɔ dzidzedze le viwò si nye wɔametɔ la dzi kpɔkpɔ me.
Carlo kple Mia, siwo ŋu míeƒo nu tsoe va yi la gblɔ be: "Ne ewɔ na wò be èdze agbagba ʋuu wòglo hã la, dzi megaɖe le ƒowò o.
Wò susu nenɔ viwòa ƒe nɔnɔme nyuiwo ŋu, elabena eƒe nyuiƒewo sɔ gbɔ. "
BIA ÐOKUIWÒ BE . . .
Nu ka wɔwɔe ana manɔ lãmesẽ me, makpɔ dzidzeme ahate ɖe Mawu ŋu?
Gbe ka gbee megakafu vinye bubuawo ɖe woƒe kpekpeɖeŋu ta?
Nu Kae Mawɔ Ne Dzinyela Aɖe Le Dɔ Lém?
Sɔhɛ geɖe metsia dzi ɖe beléle na dɔnɔ ƒe nyawo ŋu o.
Ðewohĩ ƒe geɖe megbe hafi lãmesẽkuxiwo ava nɔ fu ɖem na wo dzilawo.
Ke nu kae nàwɔ ne tɔwò alo nɔwò dze dɔ vevie esi nèkpɔtɔ nye sɔhɛ?
Se sɔhɛ eve aɖewo siwo nɔ te ɖe nɔnɔme sesẽ sia nu ƒe ŋutinyawo ɖa.
Nu si me Emmaline to
Nu si me Emily to
Emmaline
Nɔnye le dɔléle sesẽ aɖe si woyɔna be Ehlers-Danlos syndrome (EDS) lém.
Enye dɔ vɔ̃ɖi aɖe si gblẽa nu le ame ƒe ƒunukpeƒewo, ŋutigbalẽ kple ʋukawo ŋu.
Ɣeaɖewoɣi la, eƒe ʋu ɖiɖina kpɔtɔna ale gbegbe be eƒe agbe ɖoa afɔku me; eye ɣeaɖewoɣi hã, esea veve ale gbegbe be ɖeko wòdina be yeaku.
Yehowa Ðasefowoe míenye, eye míaƒe hamea me tɔwo nye kpekpeɖeŋutsoƒe gã aɖe na mí!
Le kpɔɖeŋu me, nyitsɔ laa la, hanyeti nyɔnuvi aɖe ɖo agbalẽ ɖe míaƒe ƒomea hegblɔ be yelɔ̃ mí ŋutɔ, eye be yeli ɣesiaɣi ana kpekpeɖeŋu mí.
Dzidzɔ gã ka gbegbee nye esi wònye be xɔlɔ̃ siawo tɔgbi le mía si!
Biblia hã kpe ɖe ŋunye ale gbegbe.
Le kpɔɖeŋu me, nye mawunyakpukpui veviwo dometɔ ɖekae nye Psalmo 34:18, si gblɔ be: "Yehowa tsɔ ɖe ame siwo ƒe dzi gbã gudugudu la gbɔ. "
Bubu hãe nye Hebritɔwo 13:6, si gblɔ be: "Yehowa ye nye nye kpeɖeŋutɔ; nyemavɔ̃ o. "
Mawunyakpukpui evelia sia me nyawo dea dzi gbɔ nam ŋutɔ.
Nu si mevɔ̃na wue nye be nɔnye ava ku agblẽm ɖi.
Melɔ̃e ŋutɔ, eye mekpɔa dzidzɔ ɖe ŋkeke ɖe sia ɖe si nye kplii míenɔ anyi ɖekae ŋu.
Mawunyakpukpui ma kpe ɖe ŋunye mekpɔe be nu ka kee adzɔ le etsɔme o, ele be kakaɖedzi sẽŋu nanɔ asinye.
Emmaline kple dadaa le nu ɖam
Gake mevɔ̃a nu bubu aɖe hã.
Woxɔa EDS dɔlélea le ame dzila ŋu.
Nɔnye xɔe le nɔa ŋu, eye nye hã mexɔe le nɔnye ŋu.
Ta efia be, EDS le nye hã ŋunye.
Gake Hebritɔwo 13:6 na meka ɖe edzi be Yehowa anye "nye kpeɖeŋutɔ " le go sia hã me.
Eya ta medzea agbagba be makpɔ ŋudzedze ɖe nu si le asinye fifia ŋu, eye be maganɔ nu siwo dzɔ va yi ŋu bum alo atsi dzi fũu ɖe etsɔme ŋu o.
Dzi ate ŋu aɖe le ƒonye ne metsɔa nu siwo nɔnye te ŋu wɔna tsã le sɔsɔm kple nu siwo megate ŋu le wɔwɔm fifia o.
Biblia gblɔ be nɔnɔme sesẽ siwo me tom míele fifia la nye "ɣeyiɣi vi aɖe ƒe xaxa si nu mesẽ o, " ne míetsɔe sɔ kple mɔkpɔkpɔ si le mía si be míava nɔ agbe tegbee eye míagadze dɔ azɔ o.​ 2 Korintotɔwo 4:17; Nyaɖeɖefia 21:1-4.
Bu nya sia ŋu: Nu kae kpe ɖe Emmaline ŋu be dzi meɖe le eƒo o?
Aleke wò hã nàwɔ alé dzi ɖe ƒo ne èle nɔnɔme sesẽwo me tom?
Emily
Esi menɔ sekɛndrisuku la, blanuiléledɔ dze tɔnye dzi.
Dɔlélea wɔe be tɔnye trɔ zu ame bubu kura.
Tso ɣemaɣi la, blanuiléle si gbɔ eme, vɔvɔ̃ madzemadzee kple dzimaɖitsitsi atraɖii ɖe kpe na tɔnye.
Ele avu wɔm kplii ƒe 15 sɔŋue nye esia.
Etena ɖe edzi ŋutɔ be yeléa blanui nenema gbegbe evɔ enya be naneke medzɔ si ta yealé blanui nenema hafi o.
Yehowa Ðasefowoe míenye eye míaƒe hamea me tɔwo kpena ɖe mía ŋu ŋutɔ.
Míaƒe haxɔsetɔwo nyoa dɔme hesea nu gɔme na mí ale gbegbe, eye ame aɖeke mena tɔnye se le eɖokui me be yeƒe wɔƒe aɖeke megale hamea me o.
Ale si tɔnye le dzi dom le eƒe nɔnɔmea me na be meva lɔ̃e vevie wu tsã.
Edzroam vevie be tɔnye naganɔ abe ale si wònɔ tsã ene​ enɔ lãmesẽ nyui me, metsia dzimaɖi ɖe naneke ŋu o, eye wònɔ dzidzɔ kpɔm.
Fifia etena ɖe dzinye ŋutɔ be ele be wòanɔ avu wɔm kple seselelãme manyomanyo siwo le abe futɔ makpɔmakpɔ aɖe ene gbe sia gbe.
Ke hã, tɔnye kua kutri vevie be yealé dzi ɖe ƒo ɣesiaɣi.
Nyitsɔ laa esi eƒe dɔa gaho nɛ vevie la, edzea agbagba be yeazã ɣeyiɣi vi aɖe atsɔ axlẽ Biblia gbe sia gbe, ne anye kpukpui ʋɛ aɖewo koe hã.
Esia do ŋusẽe ŋutɔ.
Biblia ƒe akpa sue aɖe xexlẽ gbe sia gbe nenema xɔe ɖe agbe.
Mekpɔ dzidzɔ ɖe tɔnye ŋu ɣemaɣi wu ɣeyiɣi bubu ɖe sia ɖe.
Emily kple tɔa le nu ɖum ɖekae
Nya siwo le Nehemiya 8:10 doa dzidzɔ nam ale gbegbe, afi ma gblɔ be: "Dzidzɔ si tsoa Yehowa gbɔe nye miaƒe mɔ́ sesẽ. "
Nyateƒe matrɔmatrɔe wònye.
Dzidzɔ si mekpɔna le nɔviwo dome ne mede kpekpeawo hele gome kpɔm le wo me la daa gbe le nye dzi si xɔ abi la ŋu.
Enana agbe ɖoa menye ŋkeke bliboa katã.
Tɔnye ƒe kpɔɖeŋu nyuia na mesrɔ̃e be nɔnɔme sesẽ ka ke mee mato o, Yehowa le klalo ɣesiaɣi be yeakpe ɖe ŋunye.
Bu nya sia ŋu: Aleke Emily kpe ɖe tɔa ŋu esi wòdze dɔ vevie?
Ne ame aɖe le blanuiléledɔ lém la, aleke nàte ŋu akpe ɖe eŋu?
Ne Wò Ame Vevi Aɖe Ðo Kudo Nu
DOREEN ƒe nu ku esi wòse be wokpɔ nutete vɔ̃ɖi aɖe le yesrɔ̃ Wesley, si xɔ ƒe 54 pɛ ko la ƒe tago me.
Ðɔktawo gblɔ be dzinu ʋɛ aɖewo koe wòanɔ agbe.
Doreen gblɔ be: "Nyemexɔe se o.
Melulu kwasiɖa geɖe.
Ðeko wòdze abe menye mía dzie wòle dzɔdzɔm ɖo o, ke boŋ ame bubu aɖe dzie wònɔ dzɔdzɔm ɖo ene.
Nyemenɔ mɔ kpɔm nɛ kura o. "
Nublanuitɔe la, menye Doreen koe le nɔnɔme sia me o.
Mía dometɔ ɖe sia ɖe ate ŋu alé dɔ aɖo kudo nu.
Gake dzidzɔtɔea, ame geɖe lɔna faa be yewoalé be na yewoƒe ame vevi aɖe si ŋu wokpɔ dɔlémafɔe le.
Ke hã, dɔ sesẽ aɖee dɔnɔ dzi kpɔkpɔ nye.
Nu kae ƒometɔwo ate ŋu awɔ atsɔ alé be na woƒe ame vevi si le dɔ lém ɖo kudo nu eye woafa akɔ nɛ?
Aleke ame siwo le be lém na dɔnɔa awɔ anɔ te ɖe woƒe seselelãmewo nu le amea ƒe dɔléɣia katã?
Ne dɔnɔa ƒe kuɣi ɖo la, nu kae woate ŋu anɔ mɔ kpɔm na?
Gake gbãa, na míaƒo nu tso nu si ta beléle na ame aɖe si le dɔ lém ɖo kudo nu nye nu sesẽ egbea ŋu.
KUXI AÐE SI LI EGBEA
Kɔdzitikewo wɔe be amewo megakuna kaba abe tsã ene o.
Anɔ abe ƒe alafa ɖeka ene va yi la, amewo ƒe agbenɔƒewo nɔ kpuie le dukɔ deŋgɔwo gɔ̃ hã me.
Ɣemaɣia, dɔxɔleameŋuwo kple afɔkuwo tsoa amewo ƒe agbe dzi.
Kɔdziwo mebɔ o, eye dɔnɔ geɖe siwo gbɔ wokpɔna le aƒe me la kuna.
Egbea, woyi ŋgɔ le atikewɔnyawo me si na be ɖɔktawo tea ŋu léa dɔléle sesẽwo gɔ̃ hã nu ale be amewo ganɔa agbe vie.
Dɔléle siwo tea ŋu wua amewo tsã la megawua ame kaba nenema gbegbe le ŋkeke siawo me o.
Ke hã, ne amewo le agbe vie gɔ̃ hã la, mefia be wohaya keŋkeŋ o.
Zi geɖea dɔnɔawo tsia teƒe ɖeka eye wozua wɔnamanɔŋutɔwo.
Dɔnɔ siawo tɔgbi dzi kpɔkpɔ va zu taɖui eye wònye dɔ sesẽ.
Dɔnɔ akpa gãtɔ kuna ɖe kɔdzi, menye le aƒe me o.
Ame geɖe menya ale si tututu ame kunae o, eye ame ʋɛ aɖewo koe kpɔ eteƒe ame ku kpɔ.
Eya ta esi ame geɖe menya nu si ava dzɔ o taa, ɖewohĩ ana womatsɔ dzo ɖe beléle na ƒometɔ aɖe si le dɔ lém ŋu o.
Nu kae ate ŋu akpe ɖe ame ŋu?
WƆ ÐOÐO DO ŊGƆ
Abe Doreen enea, ame geɖe tɔtɔna ne wokpɔ dɔmavɔleameŋu aɖe le woƒe ƒometɔ aɖe ŋu.
Ne ètsi mavomavo, vɔvɔ̃ ɖo wò eye nèle nu xam la, nu kae ate ŋu akpe ɖe ŋuwò nàkpɔ mɔ na nu si le ŋgɔ?
Mawu subɔla wɔnuteƒe aɖe do gbe ɖa be: "Fia ale si míaxlẽ míaƒe ŋkekewoe la mí, ne dzi nyanu nasu mía si. "
(Psalmo 90:12) Eya ta do gbe ɖa tso dzi me na Yehowa Mawu be wòafia ale si ‘nàxlẽ wò ŋkekewo’ nyuie la wò ale be nàte ŋu azã ŋkeke susɔeawo atsɔ alé be na wò ame vevia.
Esia bia be miawɔ ɖoɖo nyui.
Ne wò ame vevia ate ŋu aƒo nu eye wòlɔ̃ be miaɖo dze tso nyaa ŋu la, anyo be nàbiae be ame kae wòadi be wòatso nya me na ye ne eva dzɔ be magate ŋu aƒo nu o.
Ne mieɖo dze tso nuwo abe nu si wòadi be woawɔ na ye ne yemegate ŋu le gbɔgbɔm o, ne adi be yeatsi kɔdzi alo woanɔ atike aɖe koŋ wɔm na ye ŋu la, esia ate ŋu aɖe nugɔmemasemase kple fɔbubu ƒometɔ siwo va tso nya me mlɔeba dzi akpɔtɔ.
Ne mieɖo dze tso nyawo ŋu faa kaba la, ana ƒomea ƒe susu nanɔ nu si woawɔ be woalé be na dɔnɔa nyuie wu la ŋu.
Biblia gblɔ be: "Afi si adaŋudede mele o la, tameɖoɖowo tsia akpo dzi. "
KPEKPEÐEŊU SI NÀTE ŊU ANA
Zi geɖe la, nu vevitɔ si wòle be dɔnɔdzikpɔla nawɔe nye be wòanɔ dzi dem ƒo na dɔnɔa.
Ele be woana ame si ɖo kudo nu la nanya be wolɔ̃ ye eye be yemetsi asi o.
Aleke nàwɔ esiae?
Dzi ha aɖe alo nàxle agbalẽ aɖe si doa dzidzɔ na dɔnɔa si ade dzi ƒo nɛ la nɛ.
Efaa akɔ na dɔnɔ geɖe ne woƒe ƒometɔ aɖe lé woƒe asi eye woƒo nu na wo blewuu.
Anyo be nàƒo nu tso ame sia ame si va be yeava kpɔe ɖa la ŋu nɛ.
Numekuku aɖe gblɔ be: "Lãmesidzenu atɔ̃awo dometɔ mamlɛtɔ si megawɔa dɔ o ye nye toa.
Togbɔ be adze abe [dɔnɔa] le alɔ̃me hãa, toa ya agate ŋu ase nu kokoko, eya ta mègagblɔ nya aɖe si màgblɔ le amea ŋkume o la gbeɖe o. "
Ne anya wɔ la, mido gbe ɖa ɖekae.
Biblia gblɔ be, gbe ɖeka apostolo Paulo kple eƒe zɔhɛwo ɖo nɔnɔme sesẽ aɖe me eye womenya nu si ava dzɔ ɖe wo dzi o.
Nu kae kpe ɖe wo ŋu?
Paulo ɖe kuku na exɔlɔ̃wo be: "Miawo hã miate ŋu akpe ɖe mía ŋu aƒo koko ɖe mía ta. " (2 Korintotɔwo 1:8-11) Ne dɔléle sesẽ aɖe na nu te ɖe mía dzi vevie eye míedo gbe ɖa tso dzi me la, eɖea vi.
LƆ̃ ÐE ALE SI NƆNƆMEAWO LE DZI
Ne ènya be yeƒe ame vevi aɖe ɖo kudo nu la, dzigbãnya gã aɖee wònye.
Nyateƒee, ku mele dzɔdzɔme nu o.
Womewɔ mí be ku nanɔ mía wum o.
(Romatɔwo 5:12) Mewɔ nuku o be Mawu ƒe Nyaa yɔ ku be enye "futɔ. " (1 Korintotɔwo 15:26) Eya ta ne mímedi be míabu ku ɖe míaƒe ame vevi aɖe ŋu o la, esɔ.
Ke hã, mɔkpɔkpɔ na nu si ate ŋu adzɔ akpe ɖe ƒometɔwo ŋu be woaɖu vɔvɔ̃ dzi, eye woatsɔ susu aɖo nu si woawɔ be woƒe dzi nadze eme la ŋu.
Woƒo nu tso nu siwo ate ŋu adzɔ dometɔ aɖewo ŋu le aɖaka si nye " Agbemeŋkeke Mamlɛawo " me.
Le nyateƒe mea, menye dɔnɔwo katãe toa nɔnɔme siawo me o, eye menye ɖoɖo sia tututu nue wodzɔna ɖo hã o.
Gake ne mede ɖeke oa, dɔnɔ geɖe toa nɔnɔme siawo dometɔ aɖewo me.
Le wò ame vevi aɖe ƒe ku megbe la, anyo be nàte ɖe xɔ̃wò vevi aɖe si gblɔ va yi be yealɔ̃ akpe ɖe ŋuwò la ŋu.
Ele be dɔnɔdzikpɔlawo kple ƒometɔwo nalɔ̃ ɖe edzi be yewoƒe ame vevia ƒe fukpekpewo wu enu, eye megale veve sem o.
Mía Wɔla lɔlɔ̃a ka ɖe edzi na mí be "kukuawo meganya naneke kura o. "
Nyagblɔla 9:5.
KPEKPEÐEŊUNALA GÃTƆ
Nyɔnu aɖe va srã dɔnɔ aɖe si ɖo kudo nu la kpɔ le kɔdzi
Mele be míagbe ame aɖeke ƒe kpekpeɖeŋu o
Ŋuɖoɖo ɖe Mawu ŋu le vevie, menye le míaƒe ame vevia ƒe dɔléɣia ko o, ke le nuxaɣi siwo akplɔ eƒe kua ɖo hã me.
Mawu ato amewo ƒe nyagbɔgblɔwo kple nuwɔnawo dzi akpe ɖe mía ŋu.
Doreen gblɔ be: "Nyemegbea ame aɖeke ƒe kpekpeɖeŋu o.
Nyateƒeae nye be, kpekpeɖeŋu si amewo na mí la, wu gbɔgblɔ.
Nyemaŋlɔe be akpɔ o.
Yehowa Mawue nye Kpekpeɖeŋunala gãtɔ nyateƒe.
Esi wònye mía Wɔla taa, enya míaƒe vevesesewo kple nuxaxawo.
Ate ŋui, eye wòdi vevie be yeana kpekpeɖeŋu si míehiã be míanɔ te ɖe nɔnɔmea nu la mí eye yeade dzi ƒo na mí.
Gawua, edo ŋugbe be eteƒe madidi o, yeaɖe ku ɖa kura, eye yeafɔ ame biliɔn geɖe siwo le yeƒe susu me la ɖe tsitre.
(Yohanes 5:28, 29; Nyaɖeɖefia 21:3, 4) Ɣemaɣi la, mí katã míagblɔ apostolo Paulo ƒe nya siawo be: "Ku, wò dziɖuɖu ɖe?
Ku, afi kae wò ti si nètsɔ le ame tém la le? " 1 Korintotɔwo 15:55.
AGBEMEŊKEKE MAMLƐAWO
Ebɔ be dzesi siwo gbɔna la dometɔ aɖewo alo wo katã nadze le dɔnɔ aɖe si le eƒe agbemeŋkeke mamIɛawo me ŋu :
Nuɖuɖu kple tsinono megadzroa dɔnɔa o.
Woate ŋu atsɔ ɖetifu ade atike aɖe si nye glycerin me asisi ɖe nu to na dɔnɔa eye woade papahu dzadzɛ tsi me ada ɖe dɔnɔa ƒe ŋgonu be eƒe dzi nadze eme.
Dɔnɔa madi be ame aɖeke loo alo ame gbogbowo nanɔ ye gbɔ o.
Miganɔ toɣli ɖem dɔnɔa o.
Dɔnɔa anɔ alɔ̃ dɔm fũu.
Dɔnɔa atsi mavomavo.
Le esi nànɔ agbagba dzem be yealée ate ɖi sesẽe teƒe la, dze agbagba nànɔ enu blem ɖɔɖɔɖɔ eye nàde dzi ƒo nɛ boŋ.
Dɔnɔa magade dzesi ame tututu o.
Yɔ wò ŋkɔ na dɔnɔa, eye nàɖo to dzigbɔɖitɔe ne edze abe dɔnɔa tɔtɔ ene hã.
Aɖuɖɔɖɔɖɔ alo mĩnyenye ɖe aba dzi.
Kpɔ egbɔ be dɔnɔa ŋutɔ kple eƒe aba dzi le dzadzɛ ale si wòanya wɔ.
Gbɔgbɔ manɔ dɔnɔa sum o.
Ne dɔnɔa le gbɔgbɔm eye wòle ŋeŋem la, ɖewohĩ eƒe vehlo si me gbɔdzɔ me ko tom ya le.
Dɔnɔa ƒe ŋɔti me axe.
Ne ède suɖui dɔnɔa ƒe ta te la, akpe ɖe eŋu be eƒe ŋɔti me nagaxe o.
Dɔnɔa ƒe ŋutigbalẽ atrɔ.
Esia dzɔna ne ametia le agbagba dzem be yeana ʋu nasi ayi ametia ƒe akpa vevi aɖewo.
Ne Srɔ̃wò Hiã Beléle Tɔxɛ Le Lãmegbegblẽ Ta
Nu Vevi Siwo Nana Ƒomewo Kpɔa Dzidzɔ
Ne Srɔ̃wò Hiã Beléle Tɔxɛ Le Lãmegbegblẽ Ta
Tso esime wokpɔ ɖeɖiteameŋu atraɖii ƒe dɔléle le ŋunye la, enɔ na srɔ̃nye be eya ɖeka ko nanɔ ga hem va aƒea me.
Gake megblɔa míaƒe gazazãwo ŋu nya aɖeke nam o.
Nu ka tae? Ðewohĩ ganyawo megade ƒomea dzi o, eye enya be ne menya nu tso gakuxi siwo gbegbe me tom míele ŋu la, aɖe fu nam vevie.
Nancy. KUXIWO ate ŋu anɔ srɔ̃ɖeɖe me, gake ne dɔmavɔleameŋu aɖe dze srɔ̃tɔ ɖeka dzi la, esia agate ŋu adzi kuxiwo ɖe edzi.
Ðe srɔ̃wò le nɔnɔme sia tɔgbi me, si gbɔ wòle be nàkpɔa?
Ne nenemae la, ɖe biabia siwo gbɔna la dometɔ aɖe ɖea fu na wòa: ‘Ðe mate ŋu anɔ te ɖe enu ne srɔ̃nye ƒe lãmegbegblẽa gava nyra ɖe edzia?
Ɣeyiɣi didi kae mate ŋu ayi edzi anɔ srɔ̃nyea gbɔ kpɔm, eye maganɔ nuɖaɖa, aƒemedzadzraɖo, kple dɔwɔɖui nyawo hã gbɔ kpɔm?
Nu ka tae wònye be nyee le lãmesẽ me anɔ fu siawo kpem?’
Le go bubu me la, ne wòe le dɔa lém la, ɖewohĩ àbia ɖokuiwò be: ‘Aleke mate ŋu ade bubu ɖokuinye ŋu le esi nyemegate ŋu wɔa naneke le ɖokuinye si o?
Ðe nye nu vea dɔ me na srɔ̃nye, le nye dɔlélea ta?
Míaƒe dzidzɔkpɔkpɔ le srɔ̃ɖeɖea me ƒe seɖoƒee nye esia?’
Nublanuitɔe la, srɔ̃ɖeɖe geɖewo me gblẽ le esi dɔmavɔleameŋu dze ame ɖeka dzi ta.
Gake esia mefia be nenema kokokoe wòanɔ le miawo hã gome o.
Srɔ̃tɔ geɖewo te ŋu nɔ te ɖe nɔnɔmea nu, eye wokpɔa dzidzɔ hã, togbɔ be dɔmavɔleameŋu ɖe kpe na wo dometɔ ɖeka hã.
Le kpɔɖeŋu me, bu Yoshiaki kple Kazuko ŋu kpɔ.
Dɔléle aɖe si gblẽa nu le ame ƒe dzimeƒu ŋu la wɔe be Yoshiaki megate ŋu wɔa naneke kura le eɖokui si o.
Kazuko gblɔ be: "Ele be mawɔ nu sia nu na srɔ̃nye.
Egbɔkpɔkpɔ wɔe be nye kɔ, abɔtawo, kple abɔwo katã va nɔ veyem, eye medea ƒunukpeƒewo kple dzimeƒuwo ŋuti dɔyɔƒe aɖe enuenu.
Mesena le ɖokuinye me zi geɖe be dɔnɔdzikpɔkpɔ mele bɔbɔe kura o. "
Togbɔ be nɔnɔmeawo sesẽ alea hã la, Kazuko gblɔ be: "Míaƒe srɔ̃ɖekadodoa me gava sẽ ɖe edzi wu. "
Ekema, nu vevi kae nana wokpɔa dzidzɔ le nɔnɔme siawo tɔgbi me?
Nu vevi siwo nana ame siwo le nɔnɔme sia me la yia edzi nɔa dzidzɔ kpɔm le woƒe srɔ̃ɖeɖea me eye woƒe dzi dzea eme lae nye ale si wobua dɔlélea be yewo ame evea siaa dzie wòdze, ke menye ame si tsi aba dzi la koe o.
Nya lae nye be ne srɔ̃tɔ ɖeka dze dɔ la, wo ame evea katã kpea fu le mɔ aɖe nu godoo.
Woƒo nu tso ɖekawɔwɔ blibo sia si wòle be wòanɔ srɔ̃ŋutsu kple srɔ̃nyɔnu dome la ŋu le 1 Mose 2:24 be: "Ŋutsu agblẽ fofoa kple dadaa ɖi ahaku ɖe srɔ̃a ŋuti, eye woanye ŋutilã ɖeka. "
Eya ta ne dɔmavɔleameŋu dze srɔ̃tɔ ɖeka dzi la, ele be wo ame evea woawɔ nu adudu le akɔkpekpe kple kuxia me.
Tsɔ kpe ɖe eŋu la, numekukuwo ɖee fia be srɔ̃tɔ siwo naa ƒomedodo kplikplikpli nɔa wo dome la ƒe nɔnɔmea metia wo o, togbɔ be dɔmavɔleameŋu ɖe kpe na wo dometɔ ɖeka hã, eye wote ŋu srɔ̃a mɔ nyuitɔ siwo dzi woato atrɔ ɖe nɔnɔmeawo ŋu.
Mɔ nyuitɔ siawo siwo wosrɔ̃ tsɔ nɔa te ɖe nɔnɔmeawo nu la ɖo kpe ale si aɖaŋuɖoɖo siwo le Biblia me la ɖea vi ɣesiaɣi la dzi.
Bu aɖaŋuɖoɖo etɔ̃ siwo gbɔna la ŋu kpɔ.
Miɖe Ameŋububu Fia Mia Nɔewo
Nyagblɔla 4:9 gblɔ be: "Ne ame le eve la, enyo wu ame ɖeka. "
Kpukpui 10 lia gblɔ be: "Ne wo dometɔ ɖeka dze anyi la, nɔvia afɔe ɖe tsitre. "
Ðe nègblɔa ŋudzedzekpɔɖeameŋunyawo ‘tsɔ fɔna srɔ̃wò ɖe tsitrea’?
Ðe miete ŋu dia mɔnu siwo dzi miato ana kpekpeɖeŋu mia nɔewoa?
Yong, si srɔ̃nyɔnu ƒe akpa ɖeka tu la gblɔ be: "Medzea agbagba ɖea ameŋububu fiaa srɔ̃nye ɣesiaɣi.
Ne tsikɔ le wuyem la, mebua eŋu be tsikɔ anya nɔ eya hã wum.
Ne meɖoe be mayi aɖaɖi tsa le teƒe dzeaniwo la, mebianɛ ne adi be yeayi kplim.
Míesea veve hedoa dzi ɖekae. "
Le go bubu me la, ne wòe nye dɔnɔa la, ɖe nàte ŋu awɔ nanewo na ɖokuiwò, si magblẽ nu le wò lãmesẽ ŋu oa?
Ne èwɔe alea la, ate ŋu ana nàde asixɔxɔ ɖokuiwò ŋu, eye wòate ŋu akpe ɖe srɔ̃wò ŋu be wòayi edzi anɔ be lém na wò.
Le esi teƒe be nàsusui be yenya mɔ nyuitɔ si dzi yeato aɖe ameŋububu afia ye srɔ̃ la, ɖe manyo be nàbiae wòagblɔ nu si adze eŋu wu la na wò oa?
Nancy, si ŋu míeƒo nu tso le nyati sia ƒe gɔmedzedze la va gblɔ ale si wòtena ɖe edzi be yemegasea nya aɖeke tso ƒomea ƒe ganyawo ŋu o la na srɔ̃a mlɔeba.
Fifia la, srɔ̃a dzea agbagba ɖoa dze kplii tso eŋu.
TE MƆNU SIA KPƆ: Ŋlɔ nu siwo nèsusu be ne srɔ̃wò wɔ na wò la, ana nɔnɔmea naka ɖe eme vie la ɖi, eye nàna srɔ̃wòa hã nawɔe nenema.
Azɔ mia dometɔ ɖe sia ɖe natsɔ eƒe nuŋlɔɖia na nɔvia.
Mia dometɔ ɖe sia ɖe netia nu siwo nɔvia ŋlɔ la dometɔ ɖeka alo eve siwo dzi wɔwɔ anya wɔ.
Ðoɖowɔɖi Si Da Sɔ Nenɔ Mia Si
Nunyala Fia Salomo ŋlɔ be: ‘Ɣeyiɣi li na nu sia nu.’
(Nyagblɔla 3:1) Ke hã, ate ŋu adze abe manya wɔ be woawɔ ɖoɖowɔɖi si da sɔ o ene, le ale si dɔmavɔleameŋu me tsonuwo ate ŋu anɔ ƒomea ƒe ɖoɖowo me tɔtɔm ta.
Nu kae miate ŋu awɔ be dadasɔ aɖe si nu ya nanɔ miaƒe ɖoɖowɔɖiwo me?
Miwɔ ɖoɖo ɖekae mianɔ gome kpɔm le nuwɔna siwo ana mianɔ susu ɖem ɖa le dɔlélea dzi vie tso ɣeyiɣi yi ɣeyiɣi la me.
Ðe miagate ŋu awɔ nu siwo miewɔna ɖekae tsã hafi dɔlélea va do mo ɖa la dometɔ aɖewo akea?
Ne manya wɔ nenema o la, nu bubu kawoe miate ŋu awɔ?
Ate ŋu anye nu bɔbɔe aɖe ko abe nuxexlẽ na mia nɔewo loo, alo nu siwo wɔwɔ bia agbagba dzedze geɖe, abe gbegbɔgblɔ bubu sɔsrɔ̃ ene.
Nu siwo ana miaɖe susu ɖa le dɔlélea dzi vie la wɔwɔ ɖekae ate ŋu ado ŋusẽ miaƒe "ŋutilã ɖeka " ƒe kadodoa eye esia adzi miaƒe dzidzɔkpɔkpɔ ɖe edzi.
Nu bubu si hã akpe ɖe mia ŋu miada asɔe nye hadede kple ame bubuwo.
Biblia gblɔ le Lododowo 18:1 be: ‘Ame si ɖe eɖokui ɖe aga le eya ŋutɔ ƒe dzodzro yome dim la, etsia tre ɖe nunyanyawo katã ŋu.’
Ðe nède dzesii le kpukpui sia me be ame ɖokui ɖeɖe ɖe aga ate ŋu agblẽ nu le ame ƒe tamesusu ŋua?
To vovo na ema la, hadede kple ame bubuwo enuenu ate ŋu ana wò dzi nadze eme eye wò susu me hã nadze akɔ anyi.
Ðe manyo be wò ŋutɔ nàkpe ame aɖe be wòava srã wò kpɔ oa?
Ɣeaɖewoɣi la, esesẽna na srɔ̃tɔ siwo le wo srɔ̃ dɔnɔwo dzi kpɔm la be woada asɔ.
Wo dometɔ aɖewo ƒoa wo ɖokuiwo ɖe dɔ geɖe akpa wɔwɔ me, si wɔnɛ be nu nɔa wo ŋu tem vivivi, eye wògblẽa nu le woƒe lãmesẽ ŋu.
Ate ŋu ava dzɔ be nu ava te wo ŋu ale gbegbe be womagava te ŋu anɔ wo srɔ̃ lɔlɔ̃a gbɔ kpɔm gɔ̃ hã o.
Eya ta ne èle srɔ̃wò si dɔmavɔleameŋu le fu ɖem na gbɔ kpɔm la, mègaŋe aɖaba ƒu wò ŋutɔ wò lãmesẽnyawo dzi o.
Ðo ɣeyiɣi aɖewo koŋ ɖi nàtsɔ anɔ ɖiɖim ɖe eme edziedzi.
Ame aɖewo kpɔe be edea yewoƒe lãmesẽ dzi ŋutɔ ne yewoƒoa nu tso yewoƒe dzimaɖitsitsiwo ŋu na yewo xɔlɔ̃ si dzi yewo ka ɖo, si ƒe vidzinu meto vovo na wo tɔ o, la tso ɣeyiɣi yi ɣeyiɣi.
TE MƆNU SIA KPƆ: Ŋlɔ kuxi siwo nèdoa goe le srɔ̃wòa gbɔ kpɔkpɔ me la ɖi.
Emegbe ŋlɔ afɔ siwo nèkpɔ be yeate ŋu aɖe atsɔ akpɔ wo gbɔ alo anɔ te ɖe wo nu nyuie la ɖi.
Le esi teƒe be nànɔ afɔɖeɖe siawo dometɔ ɖe sia ɖe ŋu bum fũu akpa la, bia ɖokuiwò be, ‘Wo dometɔ ka ŋu dɔ wɔwɔe anɔ bɔbɔe wu, si dze ƒãa be ana nɔnɔmea naka ɖe eme?’
Na Nukpɔsusu Nyui Nanɔ Asiwò
Biblia xlɔ̃ nu be: ‘Mègagblɔ be, nu ka ta tsã ŋkekewo nyo wu fifitɔwo hã o.’ (Nyagblɔla 7:10) Eya ta ƒo asa na ale si nuwo anɔ ne ɖe medze dɔ o la ŋu bubu.
Ðo ŋku edzi be le xexe sia me la, seɖoƒe li na dzidzɔ ɖe sia ɖe si míakpɔ la le mɔ aɖe nu.
Nu si le vevie ye nye be nàlɔ̃ ɖe nɔnɔme si me nèle la dzi, eye nàwɔ nu siwo nàte ŋu awɔ be wò dzi nadze eme.
Nu kae ate ŋu akpe ɖe mia kple srɔ̃wòa ŋu le go sia me?
Miɖo dze tso miaƒe yayrawo ŋu ɖekae.
Kpɔ dzidzɔ ɖe tɔtrɔ nyui ɖe sia ɖe si nàde dzesi le wò lãmegbegblẽa ŋu la ŋu ɣesiaɣi.
Mibu nu nyui siwo miate ŋu anɔ mɔ kpɔm na la ŋu, eye miaɖo taɖodzinu siwo gbɔ miate ŋu aɖo la na mia ɖokui.
Atsu kple asi siwo nye Shoji kple Akiko wɔ ɖe aɖaŋuɖoɖo sia dzi, eye wòɖe vi geɖe na wo.
Esi lãmekaveame dɔléle aɖe va dze Akiko dzi la, enɔ na wo be woaɖe asi le Kristotɔwo ƒe ɣeyiɣiawo katã ƒe subɔsubɔdɔ tɔxɛ si wɔm wonɔ la ŋu.
Ðe dzi ɖe le wo ƒoa?
Dzi anya ɖe le wo ƒo ya.
Gake Shoji ƒe nuxlɔ̃ame sia le yiyim na ame siwo le nɔnɔme ma me be: "Mègana dzi naɖe le ƒowò to nu siwo màgate ŋu awɔ o la ŋu bubu me o.
Na nukpɔsusu nyui nanɔ asiwò.
Ne mɔkpɔkpɔ li be nɔnɔmeawo ava ɖɔ ɖo le etsɔme hã la, miaƒe susu nenɔ nu siwo miate ŋu awɔ fifia dzi.
Le gonyeme la, nu si mewɔna ye nye be menaa nye susu katã kuna ɖe srɔ̃nyea kple ale si makpe ɖe eŋui la ŋu. "
4 Dɔmavɔleameŋu si anɔ fu ɖem na srɔ̃tɔ ɖeka la koŋ ŋue woƒo nu tso le nyati sia me.
Nu kae hiã vevie wu be mía kple srɔ̃nye míawɔ fifi laa?
▪ Míanɔ dze ɖom tso dɔlélea ŋu geɖe wu
▪ Míanɔ dze ɖom tso dɔlélea ŋu fũu o
▪ Míatsi dzimaɖi fũu o
▪ Míaɖe ameŋububu afia mía nɔewo geɖe wu
▪ Míanɔ nu siwo míate ŋu awɔ ɖekae atsɔ aɖe susu ɖa le dɔlélea ŋu vie la wɔm
▪ Míanɔ ha dem kple ame bubuwo geɖe wu
▪ Míaɖo taɖodzinu siwo asɔ na mí
Nu Si Wòle Be Nànya Tso Tagbɔdɔléle Ŋu
Esi wogblɔ na Claudia teti be tagbɔdɔ si nana wowɔa nu kple dzonɔameme si gbɔ eme kple tagbɔdɔléle si ɖea fu na ame siwo kpɔ ŋɔdzinuwo teƒe le eŋu la, egblɔ be, "Ðeko wòwɔ abe gbɔgbɔtsixe tsi ƒonye ene.
Ewɔ nam be nyemate ŋu anɔ te ɖe ale si amewo awɔ nu ne wonya be tagbɔdɔ le ŋunye la nu o ene.
Claudia srɔ̃, Mark, gblɔ be: "Exɔ ɣeyiɣi ŋutɔ hafi míete ŋu va trɔ ɖe nɔnɔmea ŋu.
Gake mekpɔe dze sii be ele be matsi dzi ɖe ale si makpe ɖe srɔ̃nyea ŋu wu. "
ALEKE nàse le ɖokuiwò me ne wokpɔ tagbɔdɔléle le wò ŋutɔ alo wò ame vevi aɖe ŋu?
Dzidzɔtɔe la, wotea ŋu daa tagbɔdɔlélewo.
Na míadzro nu ʋɛ aɖewo siwo akpe ɖe ŋuwò nànya nu geɖe tso tagbɔdɔléle ŋu la me.
Tagbɔdɔléle Ŋuti Nya Vevi Aɖewo
"Ame miliɔn alafa geɖe léa tagbɔdɔ le xexea me godoo eye wòkpɔa ŋusẽ ɖe woƒe ame veviwo hã dzi.
Anyigbadzitɔ ɖeka le ene ɖe sia ɖe me alé tagbɔdɔ ɣeaɖeɣi le eƒe agbe me godoo.
Blanuiléledɔ koŋue nana amewo léa tagbɔdɔ le xexea me.
Tagbɔdɔ si nana wotɔtɔna kple tagbɔdɔ si nana wowɔa nu kple dzonɔameme si gbɔ eme lae nye tagbɔdɔ siwo vɔ̃ɖi hegblẽa nu le ame ŋu wu. . . .
Togbɔ be tagbɔdɔ le ame gbogbo aɖewo ŋu hã la, womenya o, ame aɖewo hã metsɔa ɖeke le eme o eye ame bubuwo hã mewɔa nu ɖe tagbɔdɔlélawo ŋu nyuie o. "
Xexea Me Lãmesẽ Habɔbɔ..
Xexea Me Lãmesẽ Habɔbɔ gblɔ be tagbɔdɔléla geɖewo metsɔa woƒe dɔléleawo yia kɔdzi o le ŋukpe ta.
Togbɔ be woate ŋu ada tagbɔdɔ akpa gãtɔ hã la, United States Dukɔa Ƒe Tagbɔdɔlélawo Ƒe Kpekpeɖeŋunahabɔbɔ gblɔ be Amerikatɔ tsitsi siwo ade 60 le alafa me kloe kple sɔhɛ siwo xɔ ƒe 8 va se ɖe ƒe 15 dometɔ 50 le alafa me siwo le tagbɔdɔ lém la meyi kɔdzi be woada dɔ na yewo le ƒe si va yi me o.
Nu Kae Nye Tagbɔdɔléle?
Nyɔnu aɖe le srɔ̃a si le tagbɔdɔ lém la kpɔm
Numekulawo gblɔ be tagbɔdɔléle nye ame ƒe tamebubu, eƒe seselelãme kple nuwɔnawo ƒe masɔmasɔ kura.
Zi geɖe la, dɔlélea wɔnɛ be amea kple ame bubuwo dome menɔa nyuie o, eye metea ŋu nɔa te ɖe agbemehloloetsotsowo hã nu o.
Menye ame ƒe gbɔdzɔgbɔdzɔ alo eƒe numawɔmawɔ nyuie gbɔe tagbɔdɔléle tsona o
Ɣeyiɣi didi si dɔlélea axɔ kple ale si gbegbe enu asẽe nɔa te ɖe dɔa léla ƒe lãmesẽ kple eƒe nɔnɔmewo dzi.
Ame sia ame ate ŋu alée, eɖanye ŋutsu alo nyɔnu o, ɖevi alo ame tsitsi o, agbalẽnyala alo agbalẽmanyala o, kesinɔtɔ alo ame dahe o.
Menye ame ƒe gbɔdzɔgbɔdzɔ alo eƒe numawɔmawɔ nyuie gbɔe tagbɔdɔléle tsona o.
Ne woda tagbɔdɔa na amea nyuie la, ate ŋu akpɔ ta na eƒe agbe ahakpɔ dzidzeme.
Tagbɔdɔwo Dada
Tagbɔdɔdalawo ate ŋu ada tagbɔdɔléle geɖewo keŋkeŋ.
Afɔ vevi gbãtɔ si wòle be tagbɔdɔléla naɖee nye be wòaku nu me tso eƒe dɔlélea ŋu le tagbɔdɔdala bibi aɖe gbɔ.
Nyɔnu aɖe si le tagbɔdɔ lém la le nu ƒom kple dɔdala bibi aɖe
Gake ne tagbɔdɔléla la ɖe mɔ woda dɔa nɛ ale si dze ko hafi wòate ŋu ahaya keŋkeŋ.
Esia abia be wòaɖe ŋukpe aku ati ahaƒo nu tso eƒe kuxia ŋu na ame bubuwo.
Dɔa dada ate ŋu abia be wòaƒo nu tso eƒe dɔa ŋu na tagbɔdɔdala bibi aɖe si ate ŋu akpe ɖe eŋu wòase nɔnɔmea gɔme nyuie, wòatrɔ asi le nanewo koŋ ŋu, eye wòaɖoe kplikpaa be yemadzudzɔ atikeawo zazã o va se ɖe esime yehaya keŋkeŋ.
Dɔa léla ƒe ƒometɔwo alo exɔlɔ̃wo ate ŋu awɔ akpa vevi aɖe ne wonaa kakaɖedzii hedea dzi ƒo nɛ ne wole dze ɖom tso nɔnɔmea ŋu.
Tagbɔdɔléla geɖe te ŋu le te nɔm ɖe woƒe dɔléleawo nu esi wova nya nu tso woƒe dɔléleawo ŋu nyuie eye wowɔa dɔdalawo ƒe mɔfiamewo dzi.
Mark, si nye Claudia srɔ̃, gblɔ be: "Do ŋgɔ na srɔ̃nye ƒe dɔdzedzea la, míenya nu boo tso tagbɔdɔléle ŋu o.
Gake míesrɔ̃ ale si míakpɔ kuxi ɖe sia ɖe gbɔ ne enya do mo ɖa.
Le ɣeyiɣi aɖe megbe la, dɔdala siwo ŋu kakaɖedzi le kple míaƒe ƒometɔwo kpakple mía xɔlɔ̃wo ƒe aɖaŋuɖoɖowo va ɖe vi na mí ŋutɔ. "
Afɔ vevi gbãtɔ si wòle be tagbɔdɔléla naɖee nye be wòaku nu me tso eƒe dɔlélea ŋu le tagbɔdɔdala bibi aɖe gbɔ
Srɔ̃a Claudia lɔ̃ ɖe eƒe nyaa dzi.
Egblɔ be: "Esi wokpɔ dɔa le ŋunye le gɔmedzedzea me la, ɖeko wòwɔ abe ɖe wodrɔ̃ ʋɔnum be mayi mɔ́ ene.
Togbɔ be nye dɔlélea wɔe be nye kple srɔ̃nye siaa míegatea ŋu wɔa nanewo o hã la, mesrɔ̃e be míate ŋu aɖu mɔxenu siwo dzena abe ɖe womate ŋu awɔ naneke tso wo ŋu o ene la dzi.
Eya ta be manɔ te ɖe nye dɔlélea nu la, mewɔa nu aduadu kple nye dɔdalawo, menɔa kadodo nyui me kple amewo, eye nyemetsɔa kuxiwo doa agba na ɖokuinye o. "
Mawusubɔsubɔ Le Vevie
Nyɔnu aɖe le Biblia xlẽm
Biblia megblɔ be mawusubɔsubɔ daa lãmegbegblẽwo le ame ŋu o.
Ke hã, ƒome geɖewo le xexea me godoo kpɔa akɔfafa kple ŋusẽdoame geɖe tso Biblia ƒe nufiafiawo me.
Le kpɔɖeŋu me, Biblia na kakaɖedzi mí be mía Wɔla lɔ̃ame la di vevie be yeafa akɔ na ame siwo ƒe "dzi gbã gudugudu " kple ame siwo ƒe "gbɔgbɔ woƒo ƒu anyi. "
Psalmo 34:19.
Menye atikewɔgbalẽe Biblia nye o, gake mɔfiame nyuiwo le eme siwo ate ŋu akpe ɖe mía ŋu míanɔ te ɖe nɔnɔme donuxaxanamewo nu.
Biblia ate ŋu ana be etsɔmemɔkpɔkpɔ si nye be ɣeyiɣi aɖe gbɔna si me anyigbadzinɔla aɖeke magadze dɔ alo ase veve o la nasu mía si.
Mawu ƒe Nya la do ŋugbe be: "Ŋkuagbãtɔwo ƒe ŋku aʋu, eye tokunɔwo ƒe to aʋu; ekema xɔdrɔ̃wo ati kpo abe zi ene, eye aɖetututɔwo ƒe aɖe atso aseye; elabena tɔ ŋɔ tso gbegbe, eye tɔʋu tso tagba. "
Yesaya 35:5, 6.
Ne Tagbɔdɔléle Le Ŋuwò
"Ɣeaɖewoɣi la, dziɖeleameƒo nana be nanewo wɔwɔ zua dɔ nam, eye ɣeaɖewoɣi hã, nye susu menɔa te kaka mahayi nu teti xlẽ ge o.
Ɣebubuɣiwo hã la, blanuilélea nu sẽna ale gbegbe be meƒoa asa na ame sia ame, xɔ̃nye veviwo gɔ̃ hã.
Amewo dea dzi ƒo nam be ele nyonyo ge kpuie alo be nɔnɔmea megblẽ abe ale si mesusui ene o.
Ame bubuwo gblɔna be mabu nu nyui siwo su asinye le agbe me la ŋu.
Medze agbagba zi geɖe be mawɔ nu sia, gake gbeɖegbeɖea koe!
Togbɔ be ɖe wogblɔa nya siawo be yewoatsɔ ade dzi ƒo nam hã la, ɖeko wòganana mebua fɔ ɖokuinye eye megasena le ɖokuinye me geɖe wu be viɖe mele ŋunye o, be medo kpo nu. "
Claudia, South Africa.
Tenɔnɔ Ðe Tagbɔdɔlélewo Nu
Wɔ ɖe mɔfiame siwo dɔdalawo na wò la dzi.
Zɔ ɖe ɖoɖo aɖe si da sɔ la nu gbe sia gbe.
Nɔ kame dem.
Nɔ alɔ̃ dɔm nyuie.
Di ɣeyiɣi gbe sia gbe nàɖi ɖe eme.
Ðu nu siwo me nunyiame le.
Tso aha sesẽ nono kple atike muame siwo ɖɔkta meŋlɔ na wò o la zazã dzi.
Mègaɖe ɖokuiwò ɖe aga o; de ha kple ame siwo dzi nèka ɖo eye wotsɔa ɖe le eme na wò.
Do vevie mawusubɔsubɔ hã.
Suklidɔ Aleke Nàwɔ Aɖe Eƒe Afɔkua Dzi Kpɔtɔ?
AME geɖe va le suklidɔ alo aɖuɖɔvividɔ lém ale gbegbe be eva zu xexea me godoo ƒe kuxi.
Suklidɔ siwo amewo léna wu la ƒomevi evee li.
Suklidɔ ƒomevi gbãtɔ dzea egɔme tso ɖevime, eye ɖɔktawo mekpɔ kpɔ ta nɛ o.
Míaƒo nu tso suklidɔ ƒomevi evelia, si le suklidɔléla 90 le alafa me ŋu la ŋuti le nyati sia me.
Tsã la, wobunɛ be ame tsitsiwo koe léa suklidɔ ƒomevi evelia sia, gake fifia ɖeviwo hã va le dɔ sia lém.
Ke hã dɔ sia ŋuti nunyalawo gblɔ be woate ŋu aƒo asa na suklidɔ ƒomevi evelia va se ɖe afi aɖe.
Ne ènya nu ʋɛ aɖewo tso dɔ vɔ̃ɖi sia ŋu la, aɖe vi geɖe na wò.
Nu Kae Nye Suklidɔ?
Enye dɔléle si nana be sukli sɔa gbɔ ɖe ʋu me na ame fũu akpa.
Dɔléle sia nana be ale si sukli toa ʋukawo me yia lãmenugbagbeviwo gbɔ be ŋusẽ nanɔ wo ŋu la megawɔa dɔ le ɖoɖo nu o.
Esia gblẽa nu le ŋutinu vevi aɖewo ŋu, eye wònana hã be ʋu megasina le lã me na ame nyuie o.
Ɣeaɖewoɣi la, esia tea ŋu wɔnɛ be wotsoa afɔ alo afɔbidɛ na amewo, ŋku gbãna na wo alo woléa ayikudɔ.
Dzidɔ kple tutudɔ wua suklidɔléla gbogbo aɖewo.
Dɔ sia ŋuti nunyalawo gblɔ be ne ami sɔ gbɔ ɖe dɔ me alo ali me na ame la, efia be amea le suklidɔ lé ge kpuie.
Vevietɔ la, edze abe ne ami le ƒomeɖe kple aklã me la, enana be sukli megawɔa dɔ le lã me na ame nyuie o ene.
Nu kae nàte ŋu awɔ atsɔ aɖe afɔku sia dzi kpɔtɔ?
Nu Etɔ̃ Siwo Nàte Ŋu Awɔ Atsɔ Aɖe Suklidɔléle Ƒe Afɔkua Dzi Kpɔtɔ
Nɔ sukli si le lã me na wò la ƒe agbɔsɔsɔme dom kpɔ nenye be àte ŋu alé dɔ sia bɔbɔe.
Zi geɖe la, lãmesẽkuxi aɖe si nana be sukli ƒe agbɔsɔsɔ si le ʋua me yia dzi wu ale si dze la doa ŋgɔ na suklidɔ ƒomevi evelia.
Sukli ƒe dzi yiyi kple suklidɔ siaa menyo o, gake vovototo le wo dome. Togbɔ be woate ŋu alé suklidɔ nu hã la, womekpɔ kpɔ atike si adae haɖe o.
Gake ame siwo sukli sɔ gbɔ ɖe ʋu me na dometɔ aɖewo te ŋu na sukli ƒe agbɔsɔsɔmea ɖɔ ɖo.
Sukli ƒe agbɔsɔsɔ ɖe ʋu me na ame sia ƒe dzesi aɖeke medzena wokpɔna o.
Eya tae wòtea ŋu dzɔna be amewo menyana kura be dɔ sia le yewo ŋu o.
Le numekulawo ƒe nyatakaka nu la, lãmesẽkuxi sia si doa ŋgɔ na suklidɔa la le ame miliɔn 316 ŋu le xexea me godoo gake ame akpa gãtɔ menya o.
Le kpɔɖeŋu me, woka nya ta be le United States ɖeɖe dzaa la, ame siwo sukli sɔ gbɔ ɖe ʋu me na akpa la dometɔ 90 le alafa me menya be kuxi sia le yewo ŋu o.
Ke hã, sukli ƒe agbɔsɔsɔ ɖe lã me na ame gblẽa nu le ame ŋu.
Sukli ƒe agbɔsɔsɔ ɖe lã me na ame siae hea suklidɔ ƒomevi evelia vɛ. Nyitsɔ laa la, wova de dzesii be etea ŋu nana be amewo léa tagbɔdɔ bɔbɔe hã.
Ne èkpe fũu akpa, mewɔa dɔ sesẽ o, alo suklidɔ le wò ƒometɔ aɖewo ŋu la, ate ŋu anɔ eme be sukli sɔ gbɔ ɖe lã me na wò xoxo.
Anyo be nàna woado wò ʋu kpɔ.
Nɔ Nuɖuɖu Nyuiwo Ðum.
Aɖaŋuɖoɖo si gbɔna dzi wɔwɔ aɖe vi na wò ne èwɔ edzi ɣesiaɣi si wòanya wɔ: Ðe nu si nèɖuna la dzi kpɔtɔ wòanɔ ʋɛ wu.
No tsi, tii kple kɔfi le esi teƒe be nànɔ aha viviwo nom.
Ðu abolo siwo wotsɔ nuku blibowo wɔ kple mɔli, ɖu makaroni ʋɛ aɖe ko, eye nàƒo asa na nuɖuɖu siwo ŋu wotrɔ asi le fũu.
Ðu lã siwo me ami menɔna fũu o, tɔmelã, ne kple ayi ƒomeviwo.
Amagbe siwo me nunyiamewo le; 2.
Ame aɖe le eɖokui dam kpɔ
Kamedede ate ŋu ana sukli ƒe agbɔsɔsɔ si le ʋu me na wò la naɖiɖi akpɔtɔ eye wòana makpe wu ale si dze o.
Numekula aɖe ɖo aɖaŋu be woazã ɣeyiɣi siwo wotsɔ kpɔa television la ƒe akpa aɖe atsɔ ade kame.
Màte ŋu atrɔ wò lãmenugbagbeviwo o, gake àte ŋu atrɔ ale si nènɔa agbee.
Nu siwo ana míanɔ lãmesẽ me wu wɔwɔ aɖe vi na mí.
"Metso Ðe Eŋu Kaba! "
Gbebiame
Aleke nèwɔ nya be yeate ŋu alé suklidɔ bɔbɔe?
Esi menɔ dɔ yeye dim la, mena ɖɔkta aɖe dom kpɔ, eye wògblɔ nam be ne nyemedi nane wɔ kaba o la mele suklidɔ lé ge.
Nu ene aɖewoe na be mate ŋu alé dɔ sia bɔbɔe: dɔ sia bɔ ɖe to si me tɔ menye la me tɔwo dome, nye ƒometɔ aɖewo lé dɔ sia, mekpe fũu akpa, eye nyemedea kame hã o.
Esi wònye be nyemate ŋu atrɔ nu eve gbãtɔawo o ta la, meɖoe be matrɔ eve mamlɛawo ya.
Nu Kae Nèwɔ?
Meyi ɖɔkta aɖe si ɖoa aɖaŋu tso suklidɔ ŋu la gbɔ, eye wòɖe kadodo si le nuɖuɖu, kamedede, ame ƒe kpekpeme kple suklidɔ dome la me nam nyuie.
Meɖoe be matrɔ asi le ale si menɔa agbee ŋu.
Meɖua amagbewo hafi ɖua nu susɔeawo.
Esia nana be meɖia ƒo hafi va ɖua nuɖuɖu kpekpe siwo medea ame ƒe lãmesẽ dzi abe amagbewo ene o la.
Medea kame edziedzi, nu si medzudzɔ ƒe geɖee nye esi va yi.
Ðe Nèkpɔ Dzidzedzea?
Le ɣleti 18 me la, nye kpekpeme dzi ɖe kpɔtɔ abe teƒe ɖeka le ewo me ene, eye wòdzɔ dzi nam kaka.
Meɖoe kplikpaa be nyemaganɔ abe tsã ene o.
Suklidɔ menye nu woafe kpli o!
Nu Si Wòle Be Nànya Tso Kpeŋuidɔ Ŋu
WÒ AME nyanyɛ aɖe dze anyi hebu ɖe eɖokui.
Ametia lia goŋgoŋ eye eƒe ta, asiwo kple afɔwo le ƒoƒom tititi.
Ne ènya be kpeŋuidɔ, si wogayɔna be dzeanyigblo alo adzigbo le eŋu la, àte ŋu ana kpekpeɖeŋu si sɔ lae hafi anɔ mɔ kpɔm na dɔdalawo ƒe kpekpeɖeŋu.
Na míakpɔ nyateƒenya siwo ku ɖe dɔléle sia si gɔme ame geɖewo mesena o la ŋu.
Nu kae nye kpeŋuidɔ?
Kpeŋuidɔ nye ahɔhɔ̃medɔ si nana ame buna ɖe eɖokui hena ɣeyiɣi kpui aɖe.
Zi geɖe ne edze ame dzi la, medea miniti atɔ̃ hafi amea gagbugbɔna ɖoa eɖokui me o.
Nudzɔdzɔ si míeɖɔ le nyati sia ƒe gɔmedzedze lae woyɔna zi geɖe be dzeanyigblo, elabe enana amea dzea anyi.
Nu kae nana dɔ sia hona na ame?
Numekulawo xɔe se be ahɔhɔ̃mekawo ƒe dɔmawɔmawɔ nyuie gbɔe wòtsona.
Gake nu si nana ahɔhɔ̃mekawo doa kpo dɔwɔwɔ nyuie gɔme sese zu taɖui na numekulawo.
Ne kpeŋuidɔ ho na ame aɖe la, kpekpeɖeŋu kae mate ŋu anae?
Numekugbalẽ aɖe ɖo aɖaŋu be "ele be woaɖe asi le ame si ku kpeŋui la ŋu wòanɔ anyi ʋuu eƒe mo nakɔ, gake ahiã be woakpɔ egbɔ be ele gbɔgbɔm nyuie eye ŋku nanɔ eŋu be wòagawɔ nu vevi eɖokui o. "
(The Encyclopedia of the Brain and Brain Disorders) Agbalẽ ma ke gblɔ yi edzi be: "Nenye be amea bu ɖe eɖokui wògbɔ miniti atɔ̃ ŋu, alo kasia eƒe mo nakɔ ko bubu gadze edzi alo megbugbɔ ɖo eɖokui me o miniti ʋɛ aɖewo esime wòdzudzɔ ƒoƒo tititi megbe la, ele be woadi dɔnɔkɔʋu ne wòakɔe ayi kɔdzi. "
Aleke mate ŋu akpe ɖe ame si ku kpeŋui la ŋu?
Tsɔ nu bɔbɔe aɖe de eƒe ta te, eye nàɖe lãnuwo ɖa le eƒe ta gbɔ.
Ne edzudzɔ ƒoƒo tititi la, trɔe ɖe eƒe axa dzi abe ale si wòdze le nɔnɔmetata si le axa sia me ene.
Nu kae mawɔ ne amea ƒe mo kɔ?
Gbã la, gblɔ nɛ be megavɔ̃ o.
Azɔ lée tsi tre eye nàkplɔe ayi afi si wòate ŋu aɖi ɖe eme le.
Ame akpa gãtɔ tɔtɔna eye alɔ̃ tsɔa wo ne woɖo wo ɖokui me; gake ame aɖewo ya ƒe mo kɔna kaba eye wogatea ŋu yia nu si wɔm wole hafi ku kpeŋuia la wɔwɔ dzi.
Kpeŋuikulawo katãe ƒona tititia?
Ame aɖewo buna ɖe wo ɖokui sẽe, gake womedzea anyi o.
Kpeŋui sia ƒomevi menɔa anyi eteƒe didina o, ne kpeŋuia nu tso na amea ko la eƒe mo kɔna zi ɖeka.
Gake kpeŋui sia ƒomevi kula aɖewo ƒe kpeŋuikukua nɔa anyi eteƒe didina, eye wòxɔa miniti geɖewo.
Ne edzɔ alea la, amea nɔa tsatsam le eƒe xɔ me, nɔa awu hem le eɖokui ŋu, alo nɔa nu tramatrama wɔm.
Ne eƒe mo kɔ la, esena le eɖokui me be yeƒe ta katã le wodzoe.
Aleke agbea nɔna na ame si ŋu kpeŋuidɔ le?
Enye nyateƒe be ame siwo ŋu kpeŋuidɔ le la tsia dzi vevie esi womenya ɣekaɣi dɔ sia agaho na yewo o ta.
Esi womedi be yewoado ŋukpe yewo ɖokui o ta la, womelɔ̃na be yewoayi ame dome o.
Aleke mate ŋu akpe ɖe ame si ŋu kpeŋuidɔ le la ŋu?
De dzi ƒo nɛ be wòaɖe eƒe seselelãmewo agblɔ na ye faa.
Ðo to nyuie ne ele nu ƒom.
Biae be ne dɔa ho nɛ la, kpekpeɖeŋu kae yeate ŋu anae mahã.
Esi wònye ame siwo ŋu kpeŋuidɔ le dometɔ geɖe mekua ʋu o ta la, àte ŋu adoe ɖa be yeakɔe ɖe ʋu me ayi afi si wòadi be yeayi alo ayi aɖaƒle asi nɛ.
Ðe woate ŋu alé kpeŋuidɔ ƒe hoho na ame nu alo axe mɔ ɖe enu kura?
Nɔnɔme aɖewo nana be kpeŋuidɔ tea ŋu hona na ame kabakaba, esiawo dometɔ aɖewoe nye nuteɖeamedzi kple alɔ̃madɔmadɔ.
Dɔléle sia ŋuti nunyalawo dea dzi ƒo na ame siwo ŋu dɔ sia le la be woaɖi ɖe eme nyuie, eye woanɔ kame dem edziedzi ale be nu naganɔ tetem ɖe wo dzi boo o.
Le go aɖewo me la, atike aɖewo zazã te ŋu xe mɔ ɖe dɔ sia ƒe hoho na ame nu kura.
Esi wònye be kpeŋuidɔ le ɖekakpui Sello si le South Africa ŋu ta la, edzudzɔ sukudede le eƒe ɖevime.
Esi wòtsi la, menya agbalẽ o, eye atike aɖeke hã mele esi wòtsɔ léa eƒe dɔlélea nu o.
Gake edi be yeanya Biblia eye Yehowa Ðasefowo kpe ɖe eŋu.
Wosrɔ̃ Biblia kplii eye wofia nuxexlẽ hãe.
Sello gblɔ be: "Yehowa Ðasefowo nye Kristotɔ siwo si lɔlɔ̃ akuakua le na wo haviwo. "
Fifia, Sello ŋutɔ hã zu Yehowa Ðasefo eye wòkpɔa dzidzɔ ɖe xexe yeye si ƒe ŋugbe Mawu do si me dɔléle maganɔ o la ŋu nya gbɔgblɔ na amewo ŋu.
Nyaɖeɖefia 21:3-5.
Nu Siwo Nàte Ŋu Awɔ
Esi wòdzudzɔ ƒoƒo tititi megbe . . .
Dze klo ɖe dɔnɔa xa, eye lé eƒe abɔklugui nàtrɔ eƒe alɔ do ɖe eƒe ta gbɔ lɔƒo
He eƒe asi blewu ale be eƒe tome nanɔ eƒe asi dzi
Tsɔ asi evelia he amea ƒe klo va ɖokuiwò gbɔ, eye nàtrɔe blewu.
He eƒe klo va ŋgɔ ale be eƒe klo nanɔ anyigba
Trɔ eƒe ta yi dzi ale be gbɔgbɔ nagati eƒo o
Aɖulãdɔ Ele Fu Ðem Na Wòa?
ENYE dɔléle siwo bɔ wu la dometɔ ɖeka.
Ke hã dɔ sia menya kpɔna dzea si le gɔmedzedzea me o.
Dɔléle vɔ̃ɖi si nye aɖulãdɔ míewɔnɛ.
Agbalẽ aɖe gblɔ be aɖulãdɔ nye numedɔléle siwo "gblẽa nu le ame ƒe lãmesẽ ŋu vevie " la dometɔ ɖeka.
(International Dental Journal) Agbalẽ ma ke gblɔ kpee be numedɔlélewo gblẽa nu geɖe le "ame ɖekaɖekawo kple amehaawo ŋu, wonana ame kpea fu hesea veve vevie, nuɖuɖu zua dɔ nɛ eye megasea vivi na agbea o. "
Numedzodzro tso dɔléle sia si ɖe kpe na ame geɖewo ŋu akpe ɖe ŋuwò nànya ale si nàwɔ aƒo asa nɛ.
Nya Vevi Aɖewo Tso Aɖulãdɔ Ŋuti
Aɖulãdɔ ƒe akpa vovovowoe li.
Le gɔmedzedzea la, enana aɖulãwo alo nyèdewo tena.
Ne aɖulãwo toa ʋu la, ate ŋu anye aɖulãdɔ ƒe dzesie.
Esia tea ŋu dzɔna ne ame le nu me klɔm alo le aɖutɛ me ɖem, alo aɖulãwo ŋutɔ nanɔ anyi ko ato ʋu.
Ne aɖudɔdalawo le aɖua dom kpɔ ko wòto ʋu la, efia be aɖulãdɔ ƒe gɔmedzedzee nye ema.
Ne aɖulãdɔ le tsitsim la, aɖuwo ƒe lãkusiwo kple aɖuŋuƒu siwo léa aɖuawo ɖe te la dome tea gbegblẽ.
Aɖulãdɔ sia menana dzesi aɖeke o va se ɖe esime wòtsi nyuie.
Ne aɖulãdɔ tsi va ɖo afi aɖe la, etea ŋu nana aɖulãwo tena ɖa le aɖuawo ŋu, aɖuawo gbɔdzɔna, eye wo dome kena, enana ame ƒe nu me ʋẽna, aɖulã alo nyèdewo nɔa nyinyim henana aɖuawo dzena abe ɖe wodidi ŋutɔ ene, eye aɖulãwo nɔa ʋu tom.
Nu geɖewo gbɔe aɖulãdɔ tsona.
Aɖuawo tea ŋu ƒoa sogo alo ƒoa ba.
Sogo alo aɖuŋuba, si nye nugbagbevi nyaŋuinyaŋui siwo léna ɖe aɖuwo ŋu edziedzi gbɔ koŋue dɔ sia tsona.
Ne womeɖe sogoawo ɖa le aɖuawo ŋu o la, woate ŋu ana aɖulãawo nate.
Le ɣeyiɣi aɖe megbe la, aɖulãawo va nɔa tetem ɖa le aɖuawo ŋu si nana be mɔ va tsia aɖuawo kple aɖulãawo dome.
Eye sogoawo va ɖoa wo dome. Ne sogoawo nya ɖo wo dome ko la, wotea lãkusiawo kple aɖuŋuƒuawo dome gbegblẽ.
Eɖanye aɖuawo ŋue sogoawo le loo alo wo domee wole o, wotea ŋu va sesẽna ŋutɔ.
Nugbagbevi nyaŋuinyaŋuiwo tsyɔa sogo sesẽ siawo hã dzi, eye esi wònye sogo siawo léna ɖe aɖuawo ŋu kpaɖii ta la, wo ɖeɖe le aɖuawo ŋu zua dɔ.
Esia ate ŋu awɔe be nugbagbevi siawo nayi edzi agblẽ nu le aɖulãawo ŋu vevie.
Aɖulãdɔ tea ŋu tsoa nu bubuwo hã gbɔ.
Nu siwo gbɔ wòtsona dometɔ aɖewo ate ŋu anye bemalémale na ame ƒe nu me, atike siwo tsia dɔlélenutsiŋutete ƒe dɔwɔwɔ nu, dɔlékuiwo, nuteɖeamedzi, suklidɔ (alo aɖuɖɔvividɔ) si ŋu womele ŋku lém ɖo o, aha tsu nono kple sigarɛtnono kpakple lãmetsiwo ƒe tɔtrɔ si fufɔfɔ hena vɛ.
Aɖulãdɔ ate ŋu agblẽ nu le ŋuwò le go bubuwo hã me.
Ate ŋu ana be nànɔ veve sẽm le nu me alo wò aɖuwo natu, si awɔe be màte ŋu aɖo aɖu nuɖuɖu dzi ahase vivi nɛ o.
Ate ŋu agblẽ nu le wò nuƒoƒo kple wò mo ƒe dzedzeme hã ŋu.
Numekuku ɖee fia hã be ne ame ƒe nu me le dedie la, ekpɔa ŋusẽ ɖe ameti bliboa ƒe lãmesẽ dzi.
Dzesidede Dɔa Kple Edada
Aleke nàwɔ anya be aɖulãdɔ le ye ŋu?
Ðewohĩ àkpɔ eƒe dzesi siwo ŋu míeƒo nu tsoe le nyati sia me la le ɖokuiwò ŋu.
Ne èkpɔ dzesi siawo dometɔ aɖe la, ekema anyo be nàna aɖudɔdala bibi aɖe nalé ŋku ɖe wò aɖulãwo ŋu ahakpɔe ɖa be aɖulãdɔe hã.
Ðe woate ŋu ada aɖulãdɔa?
Woate ŋu adae ne edze egɔme teti.
Gake ne eva tsi la, nu si woate ŋu awɔ koe nye be woalé enu ale be magagblẽ aɖuŋuƒuwo kple eƒe lãkusiawo o.
Aɖudɔdalawo zãa dɔwɔnu deŋgɔ siwo ate ŋu aɖe sogoawo kple nugbagbevi nyaŋuinyaŋui siwo le aɖua ƒe aɖulãwo ŋu kple esiwo le etome hã.
Ne ŋutete mele ŋuwò alo aɖudɔdala bibiwo mele miaƒe nutoa me akpɔ gbɔwò o hã la, nu vevitɔ si nàte ŋu awɔe nye be nàƒo asa na dɔléle vɔ̃ɖi sia si menya kpɔna dzea si bɔbɔe o.
Beléle nyuie na wò nu me edziedzie ana nàƒo asa na aɖulãdɔ.
LÉ BE NA WÒ NU ME
Nyɔnu aɖe le nu me klɔm
Klɔ nu me zi eve ya teti gbe sia gbe.
Ahiã be ame aɖewo ya naklɔ nu me edziedzi, ɖewohĩ ne woɖu nu vɔ megbe be woate ŋu aƒo asa na aɖulãdɔ
Zã brɔs si bɔbɔ, eye nàtutu aɖuawo ŋu blewuu
Nyɔnu aɖe le nu me klɔm
Zã aɖutɛmeɖenu nàtsɔ anɔ aɖutɛ me ɖem blewuu gbe sia gbe, eye ne ehiã la zã brɔs alo aɖutɛmeɖenu siwo ŋu wotrɔ asi le etɔxɛe nàtsɔ awɔ esiae
Nuɖuɖu Siwo Nana Ame Dzea Dɔ Kple Nuɖuɖu Siwo Ðea Fu Na Ame Vovototo Kae Le Wo Dome?
Emily: "Esi mekpɔe be nye lãme menɔ wɔwɔm nyuie o la, meda gafloa ɖi.
Nu me tem fiefie eye nye aɖe nɔ tetem.
Nye mo nɔ tɔtrɔm eye gbɔgbɔ zu dɔ nam.
Nutsetsewo do ɖe nye abɔwo kple nye kɔ ŋu.
Medi be malé ɖokuinye kpoo gake ele be mawɔ kaba ayi kɔdzi! "
LE AME akpa gãtɔ gome la dzidzɔe nuɖuɖu nye na wo.
Gake le ame aɖewo hã gome la, enye dzizizi na wo be woabu nuɖuɖu aɖewo be wonye yewoƒe "futɔwo. "
Le ame siawo gome la, nuɖuɖu aɖewo nana wodzea dɔ abe Emily si ƒe nya míegblɔ va yi ene.
Le ale si Emily tɔa nu sẽe la ate ŋu ana wòaku gɔ̃ hã.
Dzidzɔtɔe la, ame akpa gãtɔ tɔ nu mesẽ nenema gbegbe o.
Le ŋkeke siawo me la, ame siwo nuɖuɖu aɖewo nana wodzea dɔ kple ame siwo nuɖuɖu aɖewo ɖea fu na la le dzidzim ɖe edzi.
Ke hã numekukuwo fia be togbɔ be ame geɖe gblɔna be nuɖuɖu aɖewo nana yewodzea dɔ hã la, wova de dzesii be wo dometɔ ʋɛ aɖewo ŋu koe kuxi sia le.
Nuɖuɖu Siwo Nana Ame Dzea Dɔ
Le dzɔdzɔmeŋutinunyala aɖewo siwo aƒenɔ Jennifer J. Schneider Chafen nɔ ŋgɔ na ƒe nya siwo wota ɖe magazine aɖe me nu la, "ame sia ame kple nuɖuɖu siwo nana wòdzea dɔ. "
(The Journal of the American Medical Association) Ke hã, eŋunyala geɖewo gblɔ be lãmenu siwo kpɔa míaƒe lãmesẽ ta koŋ gbɔe wòtsona be nuɖuɖu aɖewo nana míedzea dɔ.
Zi geɖe la, nunyiame si nye protein (protéine) si le nuɖuɖu aɖewo me ye nana ame aɖewo dzea dɔ.
Lãmenu siwo kpɔa míaƒe lãmesẽ ta dea dzesi protein la vodadatɔe be enye nu si agblẽ nu le ame ŋu.
Ne protein ƒomevi aɖe ge ɖe amea ƒe lãme la, lãmenu siwo kpɔa míaƒe lãmesẽ ta dzia dɔlékuiwunu si nye IgE be wòawɔ avu kplii.
Nenye be amea gaɖu nuɖuɖu ma ke la dɔlékuiwunu (IgE) si le lãme na amea xoxo la gadzia lãmetsi bubuwo siwo dome histamine (l’histamine) hã le kpenɛ.
Le nyateƒe me la histamine wɔa akpa vevi aɖe be míenɔa lãmesẽ me.
Gake ɖe susu aɖewo siwo mele nyanya o ta la, lãmetsi siwo nye IgE kple histamine dzidzi ɖe lãme na ame aɖewo siwo nuɖuɖu aɖewo menyo na o nana wodzea dɔ.
Esia tae ne èɖu nuɖuɖu aɖe si menyo na wò o zi gbãtɔ la, naneke madzɔ ɖe dziwò o, gake ne ègaɖui ɣebubuɣi la, àdze dɔ.
Nuɖuɖu Siwo Ðea Fu Na Ame
Abe nuɖuɖu siwo nana ame dzea dɔ ene la, nuɖuɖu siwo ɖea fu na ame hã li.
Lãmenu siwo kpɔa míaƒe lãmesẽ ta gbɔe wòtsona be nuɖuɖu aɖewo nana ame dzea dɔ gake le nuɖuɖu aɖewo siwo ɖea fu na ame ya gome la lãmenu siwo tua nu siwo míeɖuna gbɔe wòtsona.
Zi geɖe la, esesẽna na dɔgboa be wòatu nuɖuɖua le esi lãmetsi siwo wɔa dɔ sia mesɔ gbɔ o ta alo be esesẽna na dɔgboa be wòatu nunyiame aɖe si le nuɖuɖua me.
Le kpɔɖeŋu me, lactose si nye sukli si le nyinotsi me la ɖea fu na ame ne amea ƒe dɔmenuwo medzi lãmetsi geɖe be woatu suklia ahawɔ eŋu dɔ o.
Le nuɖuɖu siwo ɖea fu na ame ya gome la, ne ame nya ɖu nua zi gbãtɔ ko la ade dzesi eƒe fuɖename enumake.
Ðewohĩ nuɖuɖu siwo ɖea fu na ame la ƒe agbɔsɔsɔ si amea ɖu gbɔe wòatso be wòaɖe fu nɛ.
Ne eɖu nuɖuɖu mawo ƒe ʋɛ aɖewo ko la ɖewohĩ maɖe fu nɛ o, gake ne eɖui wòsɔ gbɔ la aɖe fu nɛ.
Nyinotsi, koklozi, bɔlu, soya, tɔmelã, azi, azi siwo tsena ɖe ati dzi kple lu
Dzesiawo
Ne èɖu nane eye ŋuti te wò fiefie, klabi do ɖe ŋuwò, wò veme, ŋkuwo kple wò aɖe te, dzigbɔ le tsɔwòm, èle tutrum, èŋɔ mĩ, eye vɔ̃ɖitɔ wue nye be ɖewohĩ eho ʋusɔgbɔdɔ na wò, wò mo le zi tsɔm, nèyi ɖi me, alo dzidɔ dze dziwò la, ekema efia be ɖewohĩ nuɖuɖu ma le esiwo nana nèdzea dɔ la dome.
Wo dometɔ aɖewo nu ate ŋu asesẽ ale gbegbe be wòawu ame.
Nuɖuɖu ɖe sia ɖe kloe ate ŋu ana ame nadze dɔ.
Ke hã, nuɖuɖu ʋɛ aɖewo koe nana ame dzea dɔ vevie. Woawoe nye: nyinotsi, koklo kple xewo ƒe aziwo, tɔmelã, agalã kple bɔlu, ayi si nye soya (soja) azi siwo tsena ɖe atiwo dzi kple lu.
Nuɖuɖu aɖewo ate ŋu ana ƒe ɖe sia ɖe xɔla nadze dɔ.
Numekukuwo fia be woate ŋu anyi edome tso ame dzilawo gbɔ bɔbɔe vevietɔ nenye be nuɖuɖu aɖewo nana dzila ɖeka alo evea siaa dzea dɔ.
Zi geɖe la, ne ɖevi aɖewo tsi la, nuɖuɖu aɖewo siwo nana wodzea dɔ la megaɖea fu na wo o.
Dzesi siwo fiana be nuɖuɖu aɖe ɖea fu na ame la nu mesẽna de dzesi siwo fiana be nuɖuɖu aɖe nana ame dzea dɔ la nu o.
Ne nuɖuɖu aɖe ɖea fu na ame la, ate ŋu ana dɔme naɖu ame, ƒodo nadzi ɖe ame ŋu, ame nanɔ ŋɔ nyem, dɔme nanɔ elém, ta nanɔ eɖum, nutsetsewo nado ɖe eŋu, ɖeɖi nate eŋu alo ame natsi mavomavo.
Nuɖuɖu siwo ate ŋu aɖe fu na ame dometɔ aɖewo nye nyinotsi kple nyinotsi babla, lu kple ƒo ƒomevi aɖewo, aha sesẽwo kple nu siwo me amɔwɔʋãnu le.
Ale Si Nàwɔ Anya Kple Ale Si Nàwɔ Adae
Ne èsusu be nuɖuɖu siwo nana ame dzea dɔ alo nuɖuɖu siwo ɖea fu na ame nye kuxi le ye ŋu la, ɖewohĩ àte ŋu ayi kɔdzi be ɖɔkta si nya nu tso eŋu la nado wò kpɔ.
Ne wò ŋutɔ nèdzudzɔ nanewo ɖuɖu le esi nèsusu be woawo gbɔe yeƒe kuxia tso la, awɔe be nàte nunyiame vevi aɖewo siwo wò ametia hiã la ɖokuiwò le manyamanya me.
Le nuɖuɖu siwo nana ame dzea dɔ gome la, edadamɔnu bubu aɖeke meli tsɔ wu be ame naƒo asa na nuɖuɖu mawo o.
Ke hã, ne nuɖuɖuawo ƒe fuɖename nu mesẽ boo o la, ke aɖe vi na wò ne èɖe nuɖuɖu mawo ƒe agbɔsɔsɔ si nèɖuna kple ale si nèɖunɛ edziedzi la dzi kpɔtɔ.
Le go aɖewo me la, le ale si nuɖuɖua ɖea fu na amee ta la, ele be amea naƒo asa na nuɖuɖu mawo kura alo adzudzɔ wo ɖuɖu hena ɣeyiɣi aɖe.
Eya ta ne nuɖuɖu aɖewo nana nèdzea dɔ alo ɖea fu na wò la, efaa akɔ be nànya be ame geɖe siwo ŋu kuxi sia le la srɔ̃ ale si woanɔ te ɖe nɔnɔme sia nu eye wogasea vivi na nuɖuɖu vovovowo.
Asrãdɔ Nu Si Wòle Be Nànya Tso Eŋu
Xexea Me Lãmesẽ Habɔbɔ bu akɔnta be le ƒe 2013 me la, ame miliɔn 198 sɔŋue lé asrãdɔ (atikesi), eye ame akpe 584 aɖewoe dɔ sia wu.
Ame siwo ŋu dɔ sia gblẽ nu le la dometɔ 4 kloe le 5 me nye ɖevi siwo mekpɔ xɔ ƒe atɔ̃ o.
Dɔ sia xɔ aƒe ɖe xexemedukɔ siwo ade alafa ɖeka me, eye ate ŋu agblẽ nu le ame miliɔn 3,200 ŋuti.
1 NU KAE NYE ASRÃDƆ?
Ne mu ɖu amee wòléa asrãdɔ alo atikesi.
Dɔ sia ƒe dzesiwo dometɔ aɖewoe nye dzoxɔxɔ, vuvɔwɔame, fifiatete, taɖuame, lãmeve, dzigbɔtɔame kple tutru alo xeɖeɖe.
Dzesi siawo tea ŋu tɔa te sẽe gavana le gaƒoƒo 48 va se ɖe 72 ɖe sia ɖe me, anɔ te ɖe mu ƒomevi si ɖu amea kple ɣeyiɣi didi si dɔa le amea ŋu dzi.
2 ALEKE ASRÃDƆ WƆNA KAKANA?
Nɔnɔmetata si ɖe ale si asrãdɔlékui kakana ɖe lãme na ame la fia
Ne munɔ ɖu amee asrãdɔlékui gena ɖe ʋu me na ame.
Dɔlékuia yina ɖe ame si mua ɖu la ƒe aklãmenugbagbeviwo me eye wòdzina sɔa gbɔ le afi ma.
Aklãmenugbagbeviawo gbãna eye dɔlékuiawo kakana ɖagena ɖe amea ƒe ʋumenugbagbevi dzĩwo me.
Dɔlékuiawo yia edzi nɔa dzidzim ɖe edzi le afi ma hã.
Asrãdɔlékuiwo ge ɖe ʋumenugbagbevidzĩwo me eye wona wogbã
Eye ne ʋumenugbagbevi dzĩwo gbã la, asrãdɔlékui gbogbowo dona tso wo me ɖagena ɖe ʋumenugbagbevi dzĩ bubuwo me.
Alea ko wòyia edzi le ʋumenugbagbevi dzĩawo me ɖaa.
Ɣesiaɣi si ʋumenugbagbevi dzĩawo gbã la, asrãdɔ ƒe dzesi vovovoawo dzena le amea ŋu.
3 ALEKE NÀKPƆ ÐOKUIWÒ TAE?
Ne èle dukɔ si me asrãdɔ bɔ ɖo me la . . .
Mlɔ mudɔ me.
Ele be
mudɔa nanye esi wode atikee.
wòanɔ nɔnɔme nyui me, afi aɖeke megavuvu nɛ o.
woadee belia te nyuie.
Wu mutikewo ɖe wò aƒe me.
Ne anya wɔ la, mide ɖɔwo alo gaɖɔwo fesrewo kple ʋɔtruwo ŋu, mizã xɔmefamɔ̃ alo yaƒomɔ̃ ale be muwo magava ɖe fu na mi o.
Do awu alo nàtsyɔ avɔ si ƒe mo kɔ eye nàna wòaxe wo ametia ƒe afi sia afi.
Ne anya wɔ la, ƒo asa na gbe siwo me muwo sɔa gbɔ ɖo alo tsiteƒe siwo muwo ate ŋu adzi ɖo nɔnɔ.
Ne ède dzesi asrãdɔ ƒe dzesiwo le ŋuwò la, na woawɔ atike na wò enumake.
Ale si amegbetɔwo xɔa asrãdɔlékuiwo tso muwo gbɔ eye muwo hã xɔnɛ tso amegbetɔwo gbɔ
Asrãdɔlékuia ate ŋu age ɖe lãme na ame ne mu ɖui.
Nenema ke ne mu si ŋu dɔlékui sia mele o ɖu ame aɖe si ŋu dɔlékui sia le la, mua hã xɔa dɔlékuia.
Eye ne mu sia ɖu ame bubu la, ame sia hã axɔ dɔlékui sia
Ne èwɔ ɖoɖo be yeazɔ mɔ ayi nuto aɖe si me asrãdɔ bɔ ɖo me la . . .
Ku nu me tso ale si nɔnɔmea le le afi ma fifia la ŋu hafi nàyi.
Asrãdɔlékuiwo tea ŋu toa vovo tso teƒe yi teƒe, eye esia kpɔa ŋusẽ ɖe atike si ƒomevi woawɔ na ame hã dzi.
Eye anyo hã be nàɖo dze kple wò ɖɔkta ale be wòagblɔ nu siwo wòle be nàƒo asa na etɔxɛe na wò, elabe enya nu tso wò lãmesẽnyawo ŋu.
Ne èyi teƒea la, wɔ ɖe aɖaŋuɖoɖo siwo le nyati sia me, ku ɖe nuto siwo me asrãdɔ bɔ ɖo ŋu la, dzi.
Ne ède dzesi asrãdɔ ƒe dzesiwo le ŋuwò la, na woawɔ atike na wò enumake.
Nyae be ne mu ɖu ame la, asrãdɔ ƒe dzesiwo ate ŋu adze le eŋu le ŋkeke ɖeka megbe, eye ne etsi megbe ƒãa la, kwasiɖa ene.
NU BUBU SIWO NÀGATE ŊU AWƆ
Di kpekpeɖeŋu tso dziɖuɖu alo nutoa me dɔwɔƒe siwo kpɔa lãmesẽnyawo gbɔ la gbɔ.
Ƒle atike tso ame siwo woɖe mɔ na le se nu be woadzra atike ko gbɔ.
(Atike manyomanyo alo atike kpayɔ ate ŋu ana be dɔlélea nagbe vɔvɔ alo enu nasẽ kura.)
Ðe nu sia nu si me mu ate ŋu adzi ɖo la ɖa le wò aƒe me.
Ne èle nuto aɖe si me asrãdɔ bɔ ɖo me alo nètso afi ma gbɔ la, mègado toku asrãdɔ ƒe dzesi siwo gbɔna o . . .
Dzoxɔxɔ gbãgbãgbã
Fifiatete
Vuvɔwɔame kple ƒoƒo kpakpakpa
Taɖuame
Lãmeve
Ðeɖiteameŋu
Dzigbɔtɔame
Tutru alo xeɖeɖe
Mitsinyenye
Asrãdɔ si womeda o ate ŋu ana ʋu navɔ le lãme na ame eye esia ate ŋu awu ame le ɣeyiɣi kpui aɖe me.
Kpɔ atikewɔlawo kaba hafi dɔa nava do gã, vevietɔ le ɖeviwo kple funɔwo gome.
ÈNYAA?
Gaƒoɖokui aɖe si le Afrika ƒe anyigbatata dzi
Le Afrika ɖeɖe dzaa la, asrãdɔ wua ɖevi ɖeka le miniti ɖe sia ɖe me
Ðeviwo kple funɔwo koŋ ŋue dɔ sia tea ŋu gblẽa nu le wu.
Le Afrika ɖeɖe dzaa la, asrãdɔ wua ɖevi ɖeka le miniti ɖe sia ɖe me.
Togbɔ be mebɔ o hã la, amewo tea ŋu xɔa asrãdɔ to ʋudodo me.
Ale si nànɔ te ɖe gbɔtotsotso ƒe kuxiwo nu
"Menɔa anyi ko léa blanui zi ɖeka eye nyemenyaa nu si gbɔ wòtsona alo kpɔa dzesi aɖeke doa ŋgɔ o.
Mefaa avi eye mebiaa ɖokuinye be tsu kum mele hã. "
Rondro, exɔ ƒe 50.
"Èfɔ gbe ɖeka ŋdi hekpɔe be wò aƒe me katã le nyamaa.
Èdi wò nuwo do kpoe.
Nu siwo nèwɔna bɔbɔe ƒe geɖewoe nye esia la wɔwɔ zu dɔ na wò, eye mènya nu si gbɔ wòtso o. "
Hanta, exɔ ƒe 55.
MENYE dɔ lém nyɔnu siawo le o.
Ke boŋ ɖe wole gbɔtotsotso (si fia be wodzudzɔ dzinukpɔkpɔ alo asiɖoɖo anyi) ƒe ɣeyiɣi me tom.
Ne nyɔnue nènye la, ɖe nèle ɣeyiɣi ma gogoma?
Alo ɖe nèle ɣeyiɣi ma me fifia?
Aleke kee wòɖale o, ne wò kple wò ame veviwo mienya nu tso ɣeyiɣi sia ŋu nyuie la, akpe ɖe mia ŋu geɖe ŋutɔ miate ŋu anɔ te ɖe kuxi siwo vana le ɣeyiɣi sia me la nu dzidzedzetɔe.
Gbɔtotsotso Ƒe Ɣeyiɣi
Gbɔtotsotso ƒe ɣeyiɣiwo lɔ ɣeyiɣi siwo do ŋgɔ teti na gbɔtotsotso kple gbɔtotsotsoa ŋutɔ siaa hã ɖe eme.
Gake zi geɖe la, ne wozã nya gbɔtotsotso la, efia ɣeyiɣi mawo katã.
Nyɔnu geɖewo dzudzɔa asiɖoɖo anyi le woƒe ƒe 40-awo me, gake bubuwo tɔ ya dzea egɔme ne wole woƒe ƒe 60-awo me.
Zi geɖe la, ɖe asiɖoanyi nɔa tsotsom vivivi.
Esi lãmetsiwo megadzina ɖe lã me na nyɔnuwo ɖe ɖoɖo nu le ɣeyiɣi sia me o ta la, ɣeaɖewoɣi la nyɔnu aɖewo mekpɔa dzinu o alo kpɔa dzinu le vo me alo ʋu gbogbo aɖewo dona le wo ŋu le woƒe asiɖoanyiɣi.
Nyɔnu ʋɛ aɖewo hã dzudzɔa asiɖoɖo anyi gbe ɖeka kple eƒe zãdodo.
Agbalẽ aɖe gblɔ be: "Nyɔnu ɖe sia ɖe kple nu si me wòtona ne edzudzɔ asiɖoɖo anyi. "
(Menopause Guidebook) Agbalẽa gblɔ hã be: "Nu siwo me nyɔnu geɖewo tona ne wodzudzɔ asiɖoɖo anyie nye be woƒe lã me xɔa dzo gbãgbãgbã, " eye vuvɔ tea ŋu wɔa wo vevie le esia megbe.
Esia nana be wometea ŋu dɔa alɔ̃ o, eye woƒe lã me gbɔdzɔna.
Ɣeyiɣi didi kae nɔnɔme sia nɔa anyi?
Le agbalẽ bubu (The Menopause Book) aɖe ƒe nya nu la, "nyɔnu aɖewo ƒe lã me xɔa dzo tso ɣeyiɣi yi ɣeyiɣi hena ƒe ɖeka alo ƒe eve sɔŋ ne wodzudzɔ asiɖoɖo anyi.
Nyɔnu bubuwo ya tɔ nɔa anyi ƒe geɖe, eye ame ʋɛ aɖewo hã tɔ yia edzi le woƒe agbe me katã. "
Lãmetsiwo ƒe dɔmawɔmawɔ nyuie tea ŋu nana be nu tena ɖe nyɔnu aɖewo dzi, wonɔa anyi ko léa blanui alo doa dziku, esia wɔnɛ be wofaa avi, wotɔtɔna eye wonɔa nu ŋlɔm be edziedzi.
Agbalẽa gagblɔ be: "Mebɔ kura be nu siawo katã nadzɔ ɖe ame ɖeka dzi o. "
(The Menopause Book) Le nyateƒe me la, nu siawo dometɔ ʋɛ aɖewo koe dzɔna ɖe ame aɖewo dzi, eye le ame bubuwo hã gome la, ɖeke kura medzɔna ɖe wo dzi o.
Ale Si Nànɔ Te Ðe Enui
Asiɖeɖe le nuwɔna aɖewo ŋu ate ŋu aɖe kuxi siawo dometɔ aɖewo dzi akpɔtɔ.
Eɖea vi na nyɔnu geɖewo ne woƒo asa na nuɖuɖu aɖewo.
Nuɖuɖu siawo dometɔ aɖewoe nye esiwo me nu ʋeʋĩwo kpakple sukli le fũu akpa kple aha sesẽ kpakple caffeine-nono, elabena nu siawo tea ŋu nana be ame ƒe lã me xɔa dzo.
Ke hã, ele vevie be nàɖu nu siwo me nunyiame le.
Kamedede hã tea ŋu ɖea kuxi siwo doa mo ɖa ne nyɔnuwo dzudzɔ asiɖoɖo anyi la dzi kpɔtɔna.
Le kpɔɖeŋu me, kamedede ate ŋu aɖe alɔ̃madɔmadɔ dzi akpɔtɔ, eye wòaɖe ale si nyɔnu aɖewo nɔa anyi sẽe ko doa dziku alo léa blanui la dzi akpɔtɔ.
Ðo Dze Tso Wò Nɔnɔmea Ŋu Faa
Rondro si ƒe nya míegblɔ va yi la gblɔ be: "Mègamia nu ɖe wò kuxia dzi o.
Ne èɖo dze tso eŋu na ame bubuwo la, womagatsi dzi fũu akpa ne wode dzesi nu si le dzɔdzɔm ɖe dziwò o. "
Le nyateƒe me la, ɖe woagbɔ dzi ɖi ahase nu gɔme na wò geɖe wu boŋ.
Biblia gblɔ be: "Lɔlɔ̃ gbɔa dzi blewu, eye wònyoa dɔme. " 1 Korintotɔwo 13:4.
Gbedodoɖa hã ɖea vi na nyɔnu geɖewo, siwo dometɔ aɖewoe nye nyɔnu siwo le nu xam le esi wotso vi ta.
Biblia na kakaɖedzi mí be: "[Mawu] faa akɔ na mí le míaƒe xaxa blibo la katã me. " (2 Korintotɔwo 1:4) Nu si hã gafaa akɔ na amee nye enyanya be ɣeyiɣi kpui aɖe koe kuxi siwo me ame tona ne edzudzɔ asiɖoɖo anyi la nɔa anyi.
Ne ɣeyiɣi mawo va yi la, ŋusẽ yeye gaɖoa nyɔnu siwo léa be na wo ɖokuiwo la ŋu eye wogatea ŋu sea vivi le agbe me hena ƒe geɖe. Blanuiléledɔ Ale Si Woadae
Blanuiléledɔ Ale Si Woadae
RUTH si blanuiléledɔ ɖe fu na ƒe geɖe la gblɔ be: "Mía kple srɔ̃nye míetsɔ nye dɔlélea yi kɔdzi, míewɔ tɔtrɔ geɖe le agbe me, eye míedze agbagba vevie nɔa agbe le mɔ aɖe si ana agbea nanya nɔ nam la nu.
Míekpɔe be atike si zãm mele la le dɔ wɔm, eye nye nɔnɔmea le kakam ɖe eme.
Gake ɣeyiɣi siwo me nɔnɔmea gadoa mo ɖa eye nu sia nu si míawɔ doa kpo nu la, lɔlɔ̃ si srɔ̃nye ɖena fiaam madzudzɔmadzudzɔe kple xɔlɔ̃wo ƒe ɖetsɔleme ye kpena ɖe ŋunye nyemenaa ta o. "
Abe ale si nu si me Ruth to ɖee fia ene la, ehiã be xɔlɔ̃wo kple ƒometɔwo nana kpekpeɖeŋu geɖe ale si woate ŋui la ame siwo blanuiléledɔ sesẽ le fu ɖem na, hekpe ɖe dɔdamɔnu ɖe sia ɖe si ƒe aɖaŋu ɖɔktawo aɖo la ŋu dɔ wɔwɔ ŋu.
Enye nu si me afɔku le be woaŋe aɖaba aƒu blanuiléledɔa dada dzi elabena dɔ siawo dometɔ aɖewo ate ŋu ade ame ƒe agbe afɔku me ne womele atike wɔm o.
Anɔ abe ƒe akpe eve enye sia ene la, Yesu Kristo gblɔ be atikewɔlawo ate ŋu ana kpekpeɖeŋu, esime wògblɔ be ‘ame siwo le dɔ lém la hiã atikewɔla.’
(Marko 2:17) Nyateƒeae nye be atikewɔlawo ate ŋu awɔ akpa vevi aɖe atsɔ aɖe blanuiléledɔlélaa ƒe fukpekpewo dzi kpɔtɔ.
Edadamɔnu Aɖewo Siwo Ðea Vi
Blanuiléledɔdada ƒe mɔnu vovovo li, eye dɔa ƒe dzesiwo kple ale si enu sẽe la dzie wonɔa te ɖo nyana mɔnu si woazã.
(Kpɔ aɖaka si le axa 15, si ƒe tanyae nye, "Blanuiléledɔ Ka Ƒomevie? ")
Le ame geɖe go la, woƒe ƒomea ƒe ɖɔkta ate ŋu ana kpekpeɖeŋu wo, gake le ame bubuwo ya gome la, wohiã dɔdamɔnu si le etɔxɛ.
Ðɔktaa ate ŋu aŋlɔ blanuilélenulétike na amea alo akafu kpekpeɖeŋunamɔnu bubu aɖe nɛ.
Dɔléla aɖewo ƒe nɔnɔmea ka ɖe eme na wo esi wozã gbetikewo, esi wotrɔ asi le woƒe nuɖuɖu ŋu, alo wɔ ɖoɖo ɖe kamedede si da sɔ ŋu.
Kuxi Aɖewo Siwo Doa Mo Ða
Xɔlɔ̃ nyuidinamela siwo si nuteƒekpɔkpɔ boo aɖeke mesu le atikewɔnyawo me o ate ŋu ava gblɔ atike siwo nàzã kple esiwo nàtsri la ŋu nya na wò.
Woagate ŋu ate tɔ ɖe edzi be ele be nàzã gbetikewo, alo atike siwo ɖɔktawo ŋlɔ na wò loo alo be màgazã atike aɖeke kura o.
Bu nyaa ŋu: Kpɔ nyuie be kakaɖedzi le aɖaŋuɖoɖo ɖe sia ɖe si dzi nàlɔ̃ ɖo la ŋu.
Mlɔeba la, wò ŋutɔe awɔ tiatia le dɔdamɔnu si nèkpɔ be esɔ na ye la ŋu.
Dziɖeleameƒo tea ŋu naa dɔnɔ aɖewo dzudzɔa atike si woŋlɔ na wo la nono, elabena wose le wo ɖokui me be nɔnɔmea mele kakam ɖe eme na yewo o alo be eva le nu bubuwo gblẽm le yewo ŋu.
Bu nyaa ŋu: ‘Afi si adaŋudede mele o la, tameɖoɖowo tsia akpo dzi; ke afi si adaŋudela geɖewo le la, edzea edzi.’
(Lododowo 15:22) Dɔdamɔnu aɖe si ŋu dɔ wɔm dɔnɔ aɖe le ate ŋu akpɔ dzidzedze nyuie wu ne dzeɖoɖo nyui le ɖɔktaa kple dɔnɔa dome.
Ƒo nu tso dɔa ƒe dzesi siwo doa mo ɖa alo nu siwo ŋu nètsi dzi ɖo la ŋu na wò ɖɔktaa, eye nàbiae nenye be ahiã be nàwɔ asitɔtrɔ aɖewo le atikea nono ŋu loo alo ahiã be nàyi enono dzi veviedodotɔe hafi akpɔ eƒe dɔwɔwɔ hã.
Kakaɖeameɖokuidzi akpa ate ŋu ana dɔnɔawo nadzudzɔ atikea zazã kpata le kwasiɖa ʋɛ aɖewo ko megbe le esi wose le wo ɖokui me be nɔnɔmea ka ɖe eme na yewo vie ta.
Woate ŋu aŋlɔ ale si gbegbe woƒe nɔnɔmea nye ŋkubiãnyae hafi wodze atikea zazã gɔme la be.
Bu nyaa ŋu: Asiɖeɖe le atike si woŋlɔ na ame le kɔdzi zazã ŋu kpata ɖɔktaa mabiamabiae ate ŋu agblẽ nu le ame ŋu alo ade eƒe agbe gɔ̃ hã afɔku me.
Togbɔ be Biblia menye atikewɔɖaŋuɖogbalẽ o hã la, Eŋlɔlaa, Yehowa Mawu, ye nye mía Wɔla.
Nyati si kplɔe ɖo adzro akɔfafa kple mɔfiafia siwo Mawu ƒe Nya la naa ame siwo blanuiléledɔ le fu ɖem na kpakple wo dzi kpɔlawo siaa la me. g09 07-E.
[Etenuŋɔŋlɔ] ^ mm.
Ele be ame sia ame ŋutɔ nada dɔdamɔnu vovovo siwo li la kpɔ nyuie hafi awɔ tiatia. [Aɖaka si le axa 15]
BLANUILÉLEDƆ KA ƑOMEVIE? Blanuiléledɔdada ƒe mɔnu si aɖe vi na ame la nɔ te ɖe blanuiléledɔ si ƒomevi le fu ɖem nɛ la dzi.
▪ Nuwɔwɔ tramatrama ƒe dɔ alo blanuiléledɔ si naa nu tena ɖe ame dzi vevie.
Seselelãme ƒe fuɖename siwo gbɔ eme ate ŋu atso nu trama wɔwɔ adãtɔe si nɔa anyi ɣeyiɣi didi dzi ahatrɔ kpata azu blanuiléle vevie. Kpɔ nyati si nye "Tenɔnɔ Ðe Seselelãme Trama Dɔwo Nu, " si dze le January 8, 2004, ƒe Nyɔ! me.
▪ Disaimia blanuiléledɔ; togbɔ be eƒe fuɖename nu mesẽna abe blanuiléledɔ sesẽ tɔ ene o hã la, blanuiléledɔ ƒe dzesi siwo dzena le dɔlélaa ŋu wɔnɛ be megatea ŋu wɔa nu ɖe ɖoɖo nyui nu o.
Le wo dometɔ aɖewo gome la, blanuiléledɔ sesẽ ɖea fu na wo enuenu.
▪ Vidzidzi megbe ƒe blanuiléledɔ nye seselelãmedɔ si ɖea fu na vidadawo vevie le vidzidzi megbe. Kpɔ nyati si nye "Vidzidzi Megbe Blanuiléle Gɔme Sese (Understanding Postpartum Depression,) " si dze le June 8, 2003, ƒe Nyɔ! yevugbe me tɔ me.
▪ Vuvɔŋɔli me nuteɖeamedzi ɖea fu na amewo le esi womegakpɔa ŋdɔ le kele kple vuvɔŋɔli me o ta.
Zi geɖe la, enu yina le adame kple dzomeŋɔli me.
Blanuiléledɔ
Nu kae nye blanuiléledɔ?
"Wobɔbɔm ɖe anyi, eye woɖi gbɔ̃m eye ŋkeke bliboa mele yiyim le nuxaxa me. "
Psalmo 38:6, Agbenya La.
NYA SIWO NUMEKULAWO GBLƆNA
Mí katã míeléa blanui ɣeaɖewoɣi, gake blanuiléledɔ ya nana wɔna vɔna le ame ŋu eye wònana ame megatea ŋu wɔa eƒe gbe sia gbe dɔwo ale si dze o.
Ele be míanya be ɖɔktawo katã ƒe nu mesɔ le nu si nye blanuiléle kple blanuiléledɔ gome o.
Ke hã míate ŋu agblɔe wòasɔ be nu tena ɖe ame aɖewo dzi vevie eye ɣeaɖewoɣi la, wobua fɔ wo ɖokuiwo vevie hesusunɛ be yewomele bo aɖeke nu o.
Woƒo nu tso ŋutsu kple nyɔnu siwo dzi nu te ɖo vevie la ŋu le Biblia me.
Le kpɔɖeŋu me, wogblɔ be Xana ‘xa nu vevie,’ si gɔme woɖe le Biblia aɖewo me be eƒe "dzi gbã " kple elé "blanui vevie. " (1 Samuel 1:10) Ɣeaɖeɣi la, nu te ɖe nyagblɔɖila Eliya dzi ale gbegbe be wòdo gbe ɖa na Mawu be wòaɖe yeƒe agbe ɖa. 1 Fiawo 19:4
Wogblɔ na ƒe alafa gbãtɔ me Kristotɔwo be woaƒo nu "na luʋɔ siwo lé blanui la akɔfafatɔe. " (1 Tesalonikatɔwo 5:14) Numekugbalẽ aɖe gblɔ be nyagbɔgblɔ "luʋɔ siwo lé blanui " ate ŋu afia ame siwo "agbemekuxiwo do agba na hena ɣeyiɣi aɖe. "
Edze ƒãa be ŋutsu kple nyɔnu nuteƒewɔla siwo ŋu Biblia ƒo nu tsoe la gɔ̃ hã lé blanui ɣeaɖewoɣi.
Ame si le blanuiléledɔ lém la ƒe vodadae wònyea?
"Nuwɔwɔ blibo la katã le ŋeŋem ɖekae, eye wòle veve sem ɖekae. "
Romatɔwo 8:22.
Biblia fia nu be aglã si atsu kple asi gbãtɔ dze la gbɔe wòtso be míeléa dɔ.
Le kpɔɖeŋu me, Psalmo 51:7 gblɔ be: "Vodada me wodzim ɖo, eye nu vɔ̃ me danye fɔ nye fu ɖo. "
Eye Romatɔwo 5:12 hã gblɔ be: "To ame ɖeka [Adam si nye amegbetɔ gbãtɔ] dzi nu vɔ̃ ge ɖe xexea me, eye to nu vɔ̃ me ku la va, eye ale ku la kaka ɖe amewo katã dome, esi wo katã wɔ nu vɔ̃ ŋuti la. "
Esi míenyi blibomademade ƒe dome tso Adam gbɔ ta la, mí katã míeléa dɔ eye nu tena ɖe mía dzi.
Ale wɔ Biblia gblɔ be, "nuwɔwɔ blibo la katã le ŋeŋem ɖekae, eye wòle veve sem ɖekae. "
(Romatɔwo 8:22) Ke hã Biblia na mɔkpɔkpɔ aɖe mí si dɔdala aɖeke mate ŋu ana o, eyae nye be Mawu do ŋugbe be yeana xexe yeye si me ŋutifafa anɔ nava eye dɔléle kple seselelãmedɔwo, siwo dometɔ ɖekae nye blanuiléledɔ, katã nu ayi.
Nyaɖeɖefia 21:4.
Aleke nàwɔ anɔ te ɖe blanuiléledɔ nu?
"Yehowa tsɔ ɖe ame siwo ƒe dzi gbã gudugudu la gbɔ, eye wòxɔna na ame siwo ƒe gbɔgbɔ woƒo ƒu anyi. "
NU KA TA WÒLE BE NÀTSƆ ÐE LE NYA SIA ME?
Màte ŋu akpɔ ŋusẽ ɖe wò nɔnɔmewo dzi ɣesiaɣi o, eye nu madeamedziwo adzɔ ɖe mía dzi ɣeaɖewoɣi godoo.
(Nyagblɔla 9:11, 12) Ke hã àte ŋu aɖe afɔ aɖewo siwo akpe ɖe ŋuwò be nuteɖeamedziwo nagakpe dziwò o.
Biblia gblɔ be ame siwo le dɔ lém la hiã atikewɔlawo.
(Luka 5:31) Eya ta ne èléa blanui wògbɔa eme la, anyo be nàdi atikewɔlawo ƒe mɔ.
Biblia na míenya hã be gbedodoɖa le vevie ŋutɔ.
Le kpɔɖeŋu me, Psalmo 55:23 gblɔ be: "Tsɔ wò nyawo dro ɖe Yehowa dzi, eyae akpɔ tawò; emana ke naɖe le ame dzɔdzɔe te akpɔ gbeɖe o. "
Menye nu si ana ame nase le eɖokui me be yekpɔ gbɔdzɔe dzro aɖe koe gbedodoɖa nye o, ke boŋ enye nuƒoƒo ŋutɔŋutɔ kple Yehowa Mawu ame si "tsɔ ɖe ame siwo ƒe dzi gbã gudugudu la gbɔ. "
Ate ŋu aɖe vi na wò hã be nàɖe wò dzimenyawo agblɔ na xɔ̃wò vevi aɖe.
(Lododowo 17:17) Daniela si nye Yehowa Ðasefo gblɔ be: "Haxɔsetɔ aɖe de dzi ƒo nam xɔlɔ̃wɔwɔtɔe be míaɖo dze tso nye blanuiléledɔa ŋu.
Togbɔ be menɔ sisim le dzeɖoɖo sia nu ƒe geɖee nye ema hã la, meva kpɔe be ɖe wòle be maɖo dze tso nya sia ŋu nɛ xoxoxo.
Nye dzi dze eme ale gbegbe le dzeɖoɖo ma megbe. "
Nu Ka Tae Maganɔ Agbe Ðo?
DIANA nye ɖetugbui si ƒe tagbɔ kɔ, edoa vivi ɖe ame ŋu eye wòwɔa xɔlɔ̃.
Togbɔ be nɔnɔme lédziname siawo le Diana si hã la, seselelãme ɖefuname aɖe ɖe kpe nɛ si nana wòsena le eɖokui me be yemele ɖeke me o.
Ɣeaɖewoɣi la, seselelãme sia ɖea fu nɛ ŋkekewo, kwasiɖawo kple ɣletiwo.
Egblɔ be: "Ku dzroam gbe sia gbe. Mexɔe se be xexea me anya nɔ na amewo wu ne meku. "
"Numekukuwo ɖee fia be ne ame ɖeka wu eɖokui la, ke ame 200 aɖewo ya tee kpɔ be yewoawu yewo ɖokuiwo eye ame 400 hã bu eŋu. "
THE GAZETTE, MONTREAL, CANADA.
Diana gblɔ be yemawu ye ɖokui gbeɖe ya o.
Gake ɣeaɖewoɣi la, menyaa nu si koŋ tae wòagayi edzi anɔ agbe ɖo o.
Egblɔ be: "Medina vevie be afɔku aɖe nadzɔ ɖe dzinye maku.
Ku va zu nye velia, ke menye nye futɔ o. "
Ame geɖe sena le wo ɖokuiwo me abe Diana ene, eye wo dometɔ aɖewo hã susui alo tee kpɔ be yewoawu yewo ɖokui.
Ke hã, numekulawo gblɔ be le ame siwo tee kpɔ be yewoawu yewo ɖokui ƒe akpa gãtɔ gome la, menye ɖe wodi ŋutɔŋutɔ be yewoaɖe yewoƒe agbe ɖa o.
Kpuie ko la, wokpɔe be susu aɖe le yewo si si ta wòle be yewoawu yewo ɖokui ɖo.
Eya ta nu si hiã koe nye be woakpe ɖe wo ŋu woakpɔe be susu aɖewo li siwo tae wòle be woayi edzi anɔ agbe.
Nu ka tae wòle be nàyi edzi anɔ agbe ɖo?
ALAKPANYA: Nuƒoƒo tso ameɖokuiwuwu ŋu alo nya ma yɔyɔ ɖeɖe dzaa gɔ̃ hã nana be amewo dina be yewoatee kpɔ.
NYATEƑENYA: Nuƒoƒo tso ameɖokuiwuwu ŋu nana be ame si di be yeawu ye ɖokui la bua eƒe kuxia gbɔ kpɔnu bubuwo ŋu.
Ne Agbea Wu Tsɔtsɔ Na Wò
NE NUWO le yiyim nyuie la, agbea vivina.
Ke ne nɔnɔmeawo wɔe be agbea wu tsɔtsɔ na wò ya ɖe?
Le kpɔɖeŋu me, esi ahom sesẽ aɖe gblẽ Sally si le Amerika ƒe nunɔamesi akpa gãtɔ dome la, egblɔ be: "Nyemagate ŋu ado dzi o.
Zi geɖe la, mesena le ɖokuinye me be eglom azɔ. "
Ke ne wò ame vevi aɖee ku ya ɖe?
Janice si le Australia gblɔ be: "Esi vinyeŋutsu eveawo ku la, metɔtɔ ale gbegbe be nyemegava nɔ ta kpɔm na naneke o.
Meɖe kuku na Mawu be: ‘Meɖe kuku nyemagate ŋu ado dzi atsɔe o!
Na maku kpoo.
Nyemedi be maganɔ agbe o.’ "
Le Daniel gome la, esi srɔ̃a to ete la, eƒe dzi gbã ale gbegbe.
Egblɔ be: "Esi srɔ̃nye gblɔ nam be yewɔ ahasi la, ɖeko wònɔ abe ɖe woƒo hɛ̃ ɖe nye dzi me ene.
Mese veve enuenu hena ɣleti geɖe. "
Gbetakpɔxɔ sia aƒo nu tso nu siwo nàwɔ be nàyi edzi anɔ agbe
Ne afɔku aɖe dzɔ
Ne wò ame vevi aɖe ku
Ne srɔ̃wò wɔ ahasi
Ne dɔléle sesẽ aɖe dze dziwò
Ne agbea wu tsɔtsɔ na wò
Gake gbã la, nu kae akpe ɖe mía ŋu míado dzi ne afɔku aɖe dzɔ?
Sɔhɛwo Ƒe Blanuiléledɔ Nu Ka Gbɔe Wotso?
Nu Kae Akpe Ðe Wo Ŋu?
ANNA gblɔ be: "Ne nane te ɖe dzinye melé blanui vie la, naneke wɔwɔ medzroam o, nyemedina be mawɔ nu siwo melɔ̃a wɔwɔ zi geɖe la gɔ̃ hã o.
Alɔ̃ koe medina be madɔ.
Ewɔna nam be womelɔ̃m o, nyemeɖi naneke o eye mezu agba na amewo. "
Julia hã gblɔ be: "Mebui kpɔ be mawu ɖokuinye.
Evɔ menye ɖe medi be maku ŋutɔŋutɔ o.
Ðeko medi be ale si menɔ sesem le ɖokuinye me la nu natso.
Metsɔa ɖe le eme na amewo ŋutɔ, gake ne melé blanui la, nyemegatsɔa ɖeke le eme na ame aɖeke loo alo na naneke o. "
Ðeko Anna kple Julia ɖo woƒe sɔhɛ me teti koe nye ma blanuiléledɔ ɖe fu na wo zi gbãtɔ.
Togbɔ be sɔhɛwo tea ŋu léa blanui vie ɣeaɖewoɣi hã, Anna kple Julia ƒe blanuilélea ya xɔ kwasiɖa aɖewo alo ɣleti aɖewo gɔ̃ hã.
Anna gblɔ be: "Ðeko wòle abe nàxaxa ɖe do globoo doviviti aɖe si me màte ŋu ado le o me ene.
Awɔ na wò abe ɖe wò tagbɔ le gbegblẽm eye mègale ame me o ene. "
Menye Anna kple Julia koe kuxi sia ɖea fu na o.
Sɔhɛ geɖewo va le blanuiléledɔ lém fifia ŋutɔ, eya ta Xexea Me Lãmesẽ Habɔbɔ ka nya ta be, "blanuiléle koŋ gbɔe wòtsona be ŋutsuvi kple nyɔnuvi siwo xɔ tso ƒe 10 va se ɖe 19 la ƒe lãme gblẽna, wogbɔdzɔna eye woƒe susu mewɔa dɔ nyuie o. "
Blanuiléledɔ ƒe dzesi siwo ate ŋu adze le ɖevi si le sɔhɛ me ɖom ŋu ƒe ɖewoe nye alɔ̃dɔdɔ fũu, alɔ̃madɔmadɔ nyuie, nuɖuɖu fũu akpa, numaɖumaɖu nyuie kple lolo alo kuɖiɖi.
Bubuwo hã ate ŋu anye dzodzodzoetsitsi, mɔkpɔkpɔbuɖeame, nuxaxa kple sese le ame ɖokui me be yemeɖi naneke o.
Ðewo hãe nye ame ɖokui ɖeɖe ɖe aga, susu ƒe nu ŋu manɔmanɔ alo nuŋlɔbe, ame ɖokui wuwu ƒe susuwo alo nuwɔna kple nɔnɔme siwo ŋu ɖɔktawo menya nu tsoe o.
Dzesi aɖewo siwo dzena le ame ŋu hena kwasiɖawo eye wonana ame ƒe gbe sia gbe nuwɔna trɔna dzie tagbɔdɔdalawo nɔa te ɖo ƒoa nya ta be blanuiléledɔe le fu ɖem na ame.
NU SIWO GBƆ SƆHƐWO ƑE BLANUILÉLEDƆ ATE ŊU ATSO
Xexea Me Lãmesẽ Habɔbɔa gblɔ be: "Nu siwo me ame to, nu siwo dome wònyi kple nu siwo ŋu wòbuna gbɔe blanuiléledɔ tsona. "
Esiawo dometɔ aɖewoe nye:
Ƒome si me ame tso, atike muamewo zazã.
Abe ale si wòle le Julia gome ene la, blanuiléledɔ le ƒome aɖewo me si wɔnɛ be zi geɖe la, ƒome mawo me tɔwo tea ŋu léa dɔa.
Nu bubu siwo hã gbɔ dɔa tsonae nye dzidɔ alo ʋukamedɔléle aɖewo siwo nana lãmetsi aɖewo mewɔa dɔ nyuie o kple atikemuamewo zazã ɣeyiɣi didi hã ate ŋu ana dɔa nanyra.
Nuteɖeamedzi.
Megblẽ naneke ne nu te ɖe sɔhɛ aɖe dzi vie o, gake ne nu te ɖe edzi ɣeyiɣi didi alo vevie la, ate ŋu agblẽ nu le eƒe ametia kple susua ŋu, esia wɔnɛ be ɣeaɖewoɣia sɔhɛ siwo le seselelãmekuxiwo me tom xoxo, alo esiwo blanuiléledɔ le ƒome na la nalé dɔa.
Togbɔ be ele alea hãa, ame aɖeke menya nu si gbɔ tututu blanuiléledɔ tsona o, ɖewohĩ nu geɖewo gbɔe wòtsona abe ale si míegblɔe va yi ene.
Nu siwo nana nu tena ɖe ame dzi wòléa blanui ate ŋu anye ame dzilawo ƒe wo nɔewo gbegbe alo kaklã ɖa, ame vevi ƒe ku, ameƒoƒo alo ame gbɔ dɔdɔ sesẽe, afɔku sesẽ aɖe dzedze, dɔléle alo ne ɖevi aɖe menyaa nu o, eye vevietɔ ne ɖevia sena le eɖokui me be wometsɔa ɖeke le eme na ye o.
Nu bubu hã ate ŋu anye ne dzilawo kpɔa mɔ be wo vi aɖe nawɔ nu siwo gbɔ eƒe ŋutete ŋu, ɖewohĩ le eƒe agbalẽsrɔ̃nyawo me.
Ðewo hãe nye ne wowɔa ŋlɔmi le ame ŋu, ne ame tsi dzi ɖe etsɔme ŋu kple ame dzila si le blanuiléledɔ lém la ƒe nuwɔwɔ ɖe ame ŋu tramatrama.
Ne ɖevi aɖe lé blanui le nu siawo dometɔ aɖe ta la, nu kae ate ŋu akpe ɖe eŋu?
LÉ BE NA WÒ AMETIA KPLE WÒ SUSU
Wotea ŋu tsɔa atike aɖewo siwo tagbɔdɔléleŋutinunyalawo nana kple woƒe aɖaŋuɖoɖowo léa blanuiléledɔ si nu sẽ la nu.
Yesu Kristo gblɔ be: "Ame siwo le lãmesẽ me la mehiã gbedala o, negbe ame siwo le dɔ lém ko. "
(Marko 2:17) Eya ta dɔléle ate ŋu aɖe fu na míaƒe ametia ƒe akpa sia akpa, ate ŋu aɖe fu na míaƒe susu hã!
Anyo hã be míaɖe asi le agbe aɖewo siwo míenɔna tsã la ŋu le esi susua kple ametiae wɔa dɔ aduadu ta.
Ne èle blanuiléledɔ lém la, dze agbagba nànɔ nu siwo ana wò susu nawɔ dɔ nyuie eye nànɔ lãmesẽ me la wɔm.
Le kpɔɖeŋu me, ɖu nu siwo me amenyinu le, dɔ alɔ̃ wòasu wò nyuie eye nànɔ kame dem edziedzi.
Kamedede nana lãmetsi siwo nana dzi dzɔa ame dzana ɖe lãme na ame, enana ŋusẽ ɖoa ame ŋu eye wònana wodɔa alɔ̃ nyuie.
Ne anya wɔ la, dze agbagba nàde dzesi nu siwo hoa dɔ sia na wò eye nàwɔ nu siwo nàtsɔ alé enu la ŋuti ɖoɖo ɖi.
Gblɔ wò dɔlélea ŋu nya na ame aɖe si dzi nèka ɖo.
Wò ƒomea me tɔwo kple xɔlɔ̃wo ƒe alɔdodo wò ate ŋu akpe ɖe ŋuwò nànɔ te ɖe dɔlélea nu eye ɖewohĩ ana wòaka ɖe eme na wò gɔ̃ hã.
Ŋlɔ nu siwo vaa susu me na wò kple wò seselelãmewo ɖe agbalẽ aɖe me nu siae kpe ɖe Julia si ƒe nya míegblɔ va yi la ŋu.
Vevietɔ wu la, kpɔ egbɔ be wò kple Mawu dome le nyuie.
Esia ate ŋu ana mɔkpɔkpɔ nasu asiwò le agbe me geɖe wu.
Yesu Kristo gblɔ be: "Dzidzɔtɔwoe nye ame siwo nyae be gbɔgbɔmenuwo hiã yewo. "
Mateo 5:3.
Nyɔnuvi sɔhɛ aɖe le nu ɖum kple edzilawo, ele kame dem, eye wòmlɔ anyi
Ðu nu siwo me amenyinu le, dɔ alɔ̃ wòasu wò nyuie eye nànɔ kame dem edziedzi
Nyɔnuvi sɔhɛ aɖe le Biblia xlẽm
Ðu nu siwo me amenyinu le, de kame edziedzi eye dɔ alɔ̃ nyuie, Ne wò kple Mawu dome le nyuie la, ana wò dzi nadze eme
Anna kple Julia siaa ɖo kpe Yesu ƒe nya mawo dzi.
Anna gblɔ be: "Dɔ siwo ku ɖe mawusubɔsubɔ ŋu wɔwɔ nana nye susu nɔa ame bubuwo hã ŋu ke menye nye kuxiwo ɖeɖe ko ŋu o.
Esia wɔwɔ menɔa bɔbɔe ɣesiaɣi o gake ne mewɔea enana mekpɔa dzidzɔ. "
Gbedodoɖa kple Biblia xexlẽ ye faa akɔ na Julia.
Egblɔ be: "Nye dzimenyawo gbɔgblɔ na Mawu le gbedodoɖa me nana meɖea dzi ɖi.
Biblia kpe ɖe ŋunye mekpɔe be mexɔ asi le Mawu ŋkume eye be eléa be nam.
Biblia xexlẽ na kakaɖedzi su asinye ɖe etsɔme ŋu. "
Esi Yehowa Mawue wɔ mí ta la, ese ale si hehe si míexɔ, míaƒe agbemenuteƒekpɔkpɔwo kple nu siwo dome míenyi kpɔa ŋusẽ ɖe míaƒe agbenɔnɔ kple seselelãme dzii la gɔme bliboe.
Eya ta etea ŋu naa kpekpeɖeŋu kple akɔfafa si míehiã la mí ɣeaɖewoɣi to mía havi amegbetɔ siwo sea veve ɖe ame nu hesea nu gɔme na ame dzi.
Azɔ hã, ɣeyiɣi aɖe gbɔna si Mawu ada míaƒe dɔlélewo katã na mí.
Yesaya 33:24 gblɔ be: "Dua me tɔ aɖeke magblɔ be, ‘Mele dɔ lém o.’ "
Ɛ̃, Biblia do ŋugbe be Mawu "atutu aɖatsi sia aɖatsi ɖa le [míaƒe] ŋkume, eye ku maganɔ anyi akpɔ o, konyifafa kple ɣlidodo kpakple vevesese hã maganɔ anyi o. "
(Nyaɖeɖefia 21:4) Nya sia faa akɔ henaa kakaɖedzi ame lo!
Ne èdi be yeasrɔ̃ nu geɖe tso Mawu ƒe tameɖoɖo na amegbetɔ ŋu la, ekema míeɖe kuku yi jw.org nyatakakadzraɖoƒea.
Àkpɔ Biblia nyui aɖe kple nyati gbogbo siwo ƒo nu tso nu vovovo siwo dome blanuiléledɔ hã le la ŋu le afi ma.
Nu Siwo Dzilawo Ate Ŋu Awɔ
Dzilawo, minyae be esesẽna na sɔhɛ siwo lé blanui be woagblɔ ale si wole sesem le wo ɖokuiwo me eye ɖewohĩ womase nu si le fu ɖem na wo la gɔme o.
Anɔ eme be womanya gɔ̃ hã be blanuiléledɔe le fu ɖem na yewo o.
Sɔhɛ siwo blanuiléledɔ le fu ɖem na ƒe nuwɔna toa vovo na ame tsitsi siwo le dɔ ma lém la tɔ, eya ta nɔ ŋudzɔ ɖe tɔtrɔ siwo ava viwòa ƒe nuwɔnawo, eƒe nuɖuɖu, eƒe dzidzɔkpɔkpɔ, alɔ̃dɔdɔ alo hadomenuwɔnawo me la ŋu, vevietɔ ne tɔtrɔawo li hena kwasiɖa geɖewo.
Mègabui fefenyae ne viwòa gblɔ nya aɖe alo wɔ nane si fia be edi be yeawu ye ɖokui o.
Ne ewɔ na wò be blanuiléledɔe di be yeaɖe fu nɛ la kplɔe yi kɔdzi ne woadoe kpɔ, (menye blanuiléle vie ƒe nya gblɔm míele o).
Kpe ɖe viwòa ŋu wòazã atike siwo ɖɔktaa nae la nyuie eye ne dɔa meka ɖe eme nɛ o alo ne atikeawo le fu ɖem nɛ la, ele be nàna ɖɔktaa nanya.
Na wò ƒomea naɖu nu nyuie, minɔ kame dem eye midɔ alɔ̃ nyuie.
Nɔ dze ɖom kple viwòa ɣesiaɣi eye nàkpe ɖe eŋu wòanɔ te ɖe nu manyomanyo siwo amewo wɔna alo gblɔna ɖe blanuiléledɔlélawo ŋu la nu.
Esi blanuiléledɔ nana ame sena le eɖokui me be yetsi akogo, ŋukpe lé ye alo viɖe mele ye ŋu o ta la, na viwòa naka ɖe edzi be wò ya elɔ̃ ye ɣesiaɣi.
Ŋlɔ Nu Siwo Nàwɔ Ne Dɔa Ho Na Wò La Ði
Nu siwo nàwɔ ne dɔa ho na wo la dometɔ aɖewoe nye, ŋkuɖodzinu, mawunyakpukpuiwo, hadzidziwo, nyatiwo kple nuteƒekpɔkpɔwo
Ne blanuiléledɔ le ŋuwò la, nu si akpe ɖe ŋuwò nànɔ te ɖe enue nye be nàŋlɔ nu siwo nàwɔ ne dɔa ho la ɖi.
Nu siwo nàŋlɔ siwo ŋu nàte ŋu anɔ asi trɔm le ɣeaɖewoɣi dometɔ aɖewoe nye nu siwo dze le axa sia:
Ŋlɔ ame siwo nàte ŋu ayɔ alo aƒo ka na ne èlé blanui la ƒe ŋkɔwo ɖi
Ŋlɔ ha siwo doa dzidzɔ na wò eye wotua wò ɖo la ɖi
Ŋlɔ nyagbɔgblɔ kple nyati siwo dea dzi ƒo na wò la ɖi
Ŋlɔ nya fakɔname siwo tso Biblia me siwo tua ame ɖo abe Psalmo 34:18; 51:17; 94:19; Filipitɔwo 4:6, 7 ene la ɖi
Dzra ŋkuɖodzinu siwo ame siwo lɔ̃ wò na wò la ɖo eye nànɔ wo ŋu dɔ wɔm
Nɔ nuteƒekpɔkpɔ nyui kple nu nyui siwo nèsusuna siwo nèŋlɔ ɖi la xlẽm
Nu Siwo Gbɔ Nyɔnuviwo Ƒe Blanuiléledɔ Tsona
Edze abe blanuiléledɔ ɖea fu na nyɔnuviwo wu ŋutsuviwo ene.
Nu siwo gbɔ wòtsona dometɔ ɖekae nye be, zi geɖe la, eva hiãna be nyɔnuviwo nanɔ te ɖe seselelãme, ŋutilãme alo gbɔdɔnya siwo wotsɔ ɖea fu na wo la nu.
Aƒenɔ Sharon Hersh si nye aɖaŋuɖola bibi aɖe ŋlɔ bena: "Ne nu manyomanyo siwo me tom wole le aƒe me alo suku kple woawo ŋutɔwo ƒe seselelãmewo go do la, ewua tsɔtsɔ na wo eye wotɔtɔna. "
Nu siwo nyadzɔdzɔgblɔmɔnuwo hã gblɔna be eyae ana ame ƒe "dzedzeme " nanya kpɔ la kpɔa ŋusẽ ɖe wo dzi madzemadzee.
Nyɔnuvi si buna be yemedze tugbe o alo di be yeƒe nu nadze ye xɔlɔ̃wo ŋu la ate ŋu alé blanuiléledɔ bɔbɔe.
Nu Kae Mawɔ Be Madzudzɔ Blanuiléle?
"Ne ame bubuwo le nɔnɔme sesẽwo me tom la, mekpena ɖe wo ŋu hedea dzi ƒo na wo.
Gake ame ʋɛ aɖewoe koe nya be ne meyi aƒe me la, menɔa xɔ me hefaa avi. "​ ⁠Kellie.
"Ne melé blanui la, meɖea ɖokuinye ɖe aga.
Ne wokpem na wɔna aɖe la, medoa taflatsɛ.
Metea ŋu ɣlaa nye blanuilélea ale gbegbe be ƒonyemetɔwo menyana kura be melé blanui o.
Wosusuna be meli nyuie. "​ ⁠Rick.
Ðe wò hã nèsena le ɖokuiwò me abe Kellie alo Rick enea?
Ne alea wòle le gowòme la, mègatsi dzi nàƒo nya ta be nane le gbegblẽm le ye ŋu o.
Nya lae nye be, ame sia ame léa blanui tso ɣeyiɣi yi ɣeyiɣi.
Nuteƒewɔla siwo ŋu woƒo nu tsoe le Biblia me gɔ̃ hã lé blanui. 1 Samuel 1:6-8; Psalmo 35:14.
Le nɔnɔme aɖewo me la, ɖewohĩ ànya nu si tae yelé blanui ɖo, gake le nɔnɔme bubuwo me la anɔ eme be mànya o.
Anna si xɔ ƒe 19 gblɔ be: "Menye nya sesẽ koe dzɔna ɖe ame dzi hafi woléa blanui o.
Blanuiléle ate ŋu ava le nɔnɔme ɖe sia ɖe me, ne mèle kuxi aɖeke me tom o gɔ̃ hã.
Màse egɔme o, gake edzɔna! "
Nu ka kee na nèlé blanui o, nu kae nàte ŋu awɔ, ne edze abe mènya nu si gbɔ wòtso gɔ̃ hã o ene?
Te mɔnu siwo gbɔna la kpɔ:
Ƒo nu tso eŋu.
Esi Hiob ɖo nɔnɔme sesẽwo me la, egblɔ be: "Maƒo nu le nye luʋɔ ƒe vevesesewo me. " Hiob 10:1.
Kellie: Gbɔdzɔe si mekpɔna ne meƒo nu tso eŋu na ame bubu la mele gbɔgblɔ me o.
Mlɔeba la, mesena le ɖokuinye me be ame aɖe nya nu si me tom mele.
Le kpɔɖeŋunyagbɔgblɔ nu la, woate ŋu aɖiɖi ka nam ahahem do goe le blanuiléle ƒe ʋe globo ma me!
Ŋlɔ nu tso eŋu.
Ne blanuiléle na mɔkpɔkpɔ bu ɖe wò le agbe me la, anyo be nàŋlɔ nu siwo va susu me na wò la ɖe pepa dzi.
David ŋlɔ nu tso ale si wòlé blanui vevie la ŋu le psalmo siwo gbɔgbɔ ʋãe wòŋlɔ la me.
(Psalmo 6:7) Ne èŋlɔ ale si nèsena le ɖokuiwò me da ɖi la, akpe ɖe ŋuwò nàlé "nunya vavã kple tamebubu me ɖe asi sesĩe. " Lododowo 3:21.
Heather: Nye seselelãmewo ŋɔŋlɔ ɖi nana be megbugbɔ ɖoa nu siwo blanuiléle tsɔ do agba ɖe susu me nam la ɖe ɖoɖo nu.
Ne àte ŋu aŋlɔ wò seselelãmewo ɖi ahagbugbɔ wo aɖo ɖe ɖoɖo nu le susu me la, ke blanuilélea makpe dziwò fũu o.
Do gbe ɖa tso eŋu.
Biblia gblɔ be ne èdo gbe ɖa tso nu siwo le fu ɖem na wò ŋu la, ‘Mawu ƒe ŋutifafa, si ƒoa susu ɖe sia ɖe ta la, adzɔ wò dzi kple wò tamesusuwo ŋu.’ Filipitɔwo 4:6, 7.
Esther: Menɔ agbagba dzem be manya nu si tae meléa blanui vevie ɖo la, gake nyemete ŋui o.
Mebia Yehowa be wòakpe ɖe ŋunye manɔ dzidzɔ kpɔm.
Ne naneke medzɔ o ko melé blanui la, etena ɖe dzinye vevie.
Mlɔeba la, meva ɖu blanuiléle sia dzi.
Mègabu vi si gbedodoɖa ɖena la nu tsɛ kura o!
Kpekpeɖeŋu si woana wò kple ale si nàdo vevie nu la ate ŋu ana nàvo tso ale si nèléa blanuiléle vevie la si me
Aɖaŋuɖoɖo: Srɔ̃ ale si nàdo gbe ɖa na Yehowa to ŋugbledede le Psalmo 139:23, 24 me nyawo ŋu me.
Gblɔ wò dzimenyawo nɛ eye nàbiae be wòakpe ɖe ŋuwò nàde dzesi nu si nana nèléa blanui.
Tsɔ kpe ɖe eŋu la, nu xɔasiwo le Mawu ƒe Nya, Biblia me siwo akpe ɖe ŋuwò.
Ne èna nya tuameɖo siwo le Biblia me la xɔ susu me na wò la, akpɔ ŋusẽ nyui ɖe wò seselelãme dzi. Psalmo 1:1-3.
Ne blanuilélea xɔ zikpui ɖe gbɔwò
Aƒetɔvi aɖe si woyɔ be Ryan gblɔ be: "Mesena le ɖokuinye me be anyo nam be mayi edzi anɔ anyimlɔƒe wu be mafɔ le aba dzi agadze ŋgɔ ŋkeke manyataleŋu bubu. "
Blanuiléle si gbɔ ɖɔktawo ko ate ŋu akpɔ ye nɔ fu ɖem na Ryan, eye menye eya ɖeka koe le nɔnɔme sia me o.
Numekukuwo ɖee fia be blanuiléle si nu sẽ alo esi nu mesẽ o ɖea fu na sɔhɛ ɖeka le ene ɖe sia ɖe me hafi wòva zua ame tsitsi.
Aleke nàwɔ anya be blanuiléledɔ lém ye le?
Dzesi siwo nàkpɔ la dometɔ aɖewoe nye ne wò seselelãme alo nuwɔna trɔna zi ɖeka kpata, èɖea ɖokuiwò ɖe aga, ne nuwɔna ɖe sia ɖe kloe megale fu tsɔm le lã me na wò o, nu meganya le ɖuɖum na wò alo mègate ŋu le alɔ̃ dɔm o, èsena le ɖokuiwò me be yemele ɖeke me o alo èbua fɔ ɖokuiwò madzemadzee.
Nyateƒee, seselelãme siawo dometɔ ɖeka alo esi wu nenema ɖe fu na mía dometɔ ɖe sia ɖe kloe kpɔ.
Gake ne seselelãme sia nu gbe tsotso kwasiɖa geɖe la, ɖe manyo be nàƒo nu tso eŋu na dziwòlawo be woakplɔ wò ayi kɔdzi ne woado wò kpɔ oa?
Ðɔktawo ate ŋu ade dzesii nenye blanuiléledɔ lém nèle.
Ne blanuiléledɔ lém nèle la, mehiã be ŋu nakpe wò o.
Eɖanye blanuilélee na nèle sesem le ɖokuiwò me nenema alo nu bubu aɖee o, ɖo ŋku nya fakɔname siwo le Psalmo 34:19 la dzi.
Afi ma gblɔ be: "Yehowa tsɔ ɖe ame siwo ƒe dzi gbã gudugudu la gbɔ, eye wòxɔna na ame siwo ƒe gbɔgbɔ woƒo ƒu anyi. "
Nu Ka Tae Mesia Ðokuinye?
Nu kae wòfia be woasi ame ɖokui?
Nu ka tae amewo wɔa nu sia?
Ne èwɔa nu sia la, aleke nàwɔ atasii?
Gbebiame
Biabia Siwo Ŋu Nàde Nugble Le
Mawunyakpukpui Siwo Meŋlɔ Da Ði
Nu kae ameɖokuisisi nye?
Ameɖokuisisi nye eɖoɖo koŋ atsɔ lãnuwo anɔ nu vevi wɔm ame ɖokui.
Esia nye nu vevi wɔwɔ ame ɖokui gbogbo siwo li la dometɔ ɖeka ko.
Ðewoe nye dzotsɔtsɔ amè ame ɖokui kple ameɖokuiƒoƒo.
Nyati sia ku ɖe ameɖokuisisi ŋu, gake mɔfiame siwo le eme ate ŋu akpe ɖe ame siwo wɔa nu vevi bubuwo wo ɖokuiwo hã ŋu.
Do wò sidzedze kpɔ: Nyateƒee alo aʋatsoe.
Nyɔnuviwo koe sia wo ɖokuiwo.
Ameɖokuisisi nye Biblia ƒe sedede si le 3 Mose 19:28 si gblɔ be: ‘Migasi mia ɖokuiwo o’ la dzi dada.
Ŋuɖoɖo nyuitɔwo:
Aʋatsoe.
Togbɔ be nyɔnuviwo koŋue sia wo ɖokuiwo hã la, ŋutsuvi aɖewo hã sia wo ɖokuiwo eye wowɔa nu vevi ƒomevi bubuwo hã wo ɖokuiwo.
Nya si 3 Mose 19:28 gblɔ la ku ɖe trɔ̃subɔla siwo nɔ anyi le blema ƒe kɔnuwo ŋu, ke menye nu vevi wɔwɔ ame ɖokui si ŋu míele nu ƒom tsoe le nyati sia me ŋu o.
Ke hã susu le eme be míaƒo nya ta be mía Wɔla lɔ̃ame la medi be míawɔ nu vevi mía ɖokuiwo o. 1 Korintotɔwo 6:12; 2 Korintotɔwo 7:1; 1 Yohanes 4:8.
Do wò sidzedze kpɔ: Nya siawo dometɔ kae nèsusu be enye ŋuɖoɖo nyuitɔ?
Amewo sia wo ɖokuiwo . . .
be yewoatsi nuxaxa nu.
be yewoawu yewo ɖokuiwo.
Ŋuɖoɖo nyuitɔ: A. Ame siwo sia wo ɖokuiwo ƒe akpa gãtɔ medina be yewoaku o.
Ðeko wowɔnɛ be yewoatsɔ atsi nuxaxa nu.
Kpɔ nya siwo sɔhɛ siwo sia wo ɖokuiwo dometɔ aɖewo gblɔ ɖa.
Celia : "Enana nye dzi dzea eme. "
Tamara: "Ewɔna nam abe ɖe nuxaxa nu yi ene.
Veve si ame sena ne ewɔ nu vevi eɖokui la nyo sãsãsã wu nuxaxa. "
Carrie: "Nyemedina be malé blanui kura o.
Ne mesi ɖokuinyea, nye susu meganɔa nye blanuilélea dzi o, nye susu va nɔa abi si le veyem la boŋ dzi. "
Jerrine: "Ɣesiaɣi si mesi ɖokuinyea, nye susu dzona le kuxi ɖe sia ɖe kloe dzi, eye megahiãna be makpe akɔ kple nye kuxiwo o.
Tɔtrɔ sia dzɔa dzi nam. "
Ne kuxi sia le ŋuwò la, aleke nàwɔ atasii?
Gbedodoɖa na Yehowa nye nu vevi si kpena ɖe ame ŋu wòdzudzɔa nuwɔna sia.
Biblia gblɔ be: ‘Midro miaƒe dzimaɖitsitsiwo katã ɖe eyama dzi, elabena eléa be na mi.’ 1 Petro 5:7.
Aɖaŋuɖoɖo: Gbã la, do gbe kpui aɖe ɖa, ɖewohĩ nàgblɔ na Yehowa ko be, "Mehiã kpekpeɖeŋu. "
Le ɣeyiɣi aɖe megbe la, ŋutete ava su asiwò nàgblɔ wò dzimenya geɖewo na "akɔfafa katã ƒe Mawu " la. 2 Korintotɔwo 1:3, 4.
Menye susumenu dzro aɖe si nana ame sena le eɖokui be yekpɔ gbɔdzɔe gbedodoɖa nye o.
Enye dzeɖoɖo ŋutɔŋutɔ kple Fofowò si le dziƒo, ame si do ŋugbe be: "Mègavɔ̃ o, elabena meli kpli wò; ŋɔ megadzi wò o, elabena nyee nye wò Mawu, mali ke wò, makpe ɖe ŋuwò, eye matsɔ nye xɔname ƒe nuɖusi alé wò. "
Yesaya 41:10.
Ame siwo sia wo ɖokuiwo dometɔ geɖe kpɔ gbɔdzɔe esi woƒo nu tso woƒe kuxia ŋu na wo dzilawo alo ame tsitsi aɖe si dzi woka ɖo.
Se nya siwo sɔhɛ siawo dometɔ etɔ̃ gblɔ la ɖa.
Diana, ƒe 21
Kathy, ƒe 15
Lorena, ƒe 17
Ƒe nenie nèxɔ esime nète ɖokuiwò sisi?
Lorena: Mexɔ ƒe 14.
Diana: Mexɔ ƒe 18, menɔa ɖoɖo nu o.
Mesia ɖokuinye gbe sia gbe hena kwasiɖa ɖeka alo eve, eyome menɔa anyi ɣleti ɖeka sɔŋ esi nyemewɔa nu sia o.
Kathy: Mexɔ ƒe 14.
Megawɔnɛ ɣeaɖewoɣi kokoko.
Nu ka tae nèwɔa nu vevi ɖokuiwò?
Kathy: Elabena meléa fu ɖokuinye.
Ewɔna nam be ame aɖeke medi be manye ye xɔlɔ̃ o.
Diana: Ɣeaɖewoɣi la, blanuiléle nana be nu tena ɖe dzinye eye dzi ɖena le ƒonye.
Dziɖeleameƒoa nu nɔa sesẽm va se ɖe esime wòwua tsɔtsɔ nam.
Ðeko wònɔna abe lã wɔadã aɖee le menye eye wòhiã be madze ɖokuinye ne wòado go ene.
Lorena: Nu tena ɖe dzinye vevie, medoa dziku eye nyemegakpɔa ŋudzedze ɖe ɖokuinye ŋu o.
Ewɔna nam be meƒo ɖi, eye medina be maɖe seselelãme dziŋɔ ma aƒu gbe.
Ɣeaɖewoɣi la, mesusunɛ be ele be mawɔ nu vevi ɖokuinye.
Ðe wò dzi dzea eme ne èwɔ nu vevi ɖokuiwòa?
Diana: Ɛ̃.
Mevona le ɖokuinye me abe ɖe wodro agba kpekpe aɖe le ta nam ene.
Kathy: Ede sɔsɔ ge kloe kple avifafa.
Nye dzi dzea eme ne mesi ɖokuinye abe ale si ko ame aɖewo hã ƒe dzi dzea emee ne wofa avi wosu wo nyuie ene.
Lorena: Nu vevi wɔwɔ ɖokuinye le ko abe bɔl aɖee le menye si me wotu nye nuxaxawo ɖo la ŋɔŋɔ ene.
Maho o; ɖeko ya ado le eme eye wòaɖe asi le nye nuxaxawo katã ŋu woado le menye vivivi.
Ðe nèvɔ̃a nuƒoƒo tso nu si me tom nèlea ŋu na ame bubuwoa?
Lorena: Ɛ̃.
Mevɔ̃na be woabum be menye ame sagã.
Eye nyemedina hã be amewo nanya nye agbemenyawo o.
Diana: Amewo gblɔna ɣesiaɣi be yewobuam ame sesẽe, eye medi be woanɔ buyem nenema.
Mesusunɛ be ne mebia be woakpe ɖe ŋunye la, ekema medo kpo nu.
Kathy: Mevɔ̃na be amewo abum be nyemele nyuie o, eye esia awɔe be ale si mebua ɖokuinyee la nagagblẽ ɖe edzi kura.
Gawu la, ewɔna nam be medze na nu vevi si wɔm mele ɖokuinye la.
Nu kae kpe ɖe ŋuwò nètasii?
Lorena: Meƒo nu tso nye nuwɔnaa ŋu na nɔnye.
Ðɔkta aɖe hã na kpekpeɖeŋum, ekpe ɖe ŋunye meɖu nye seselelãme manyomanyoawo dzi.
Megawɔnɛ ɣeaɖewoɣi ya, gake Biblia-sɔsrɔ̃ edziedzi kpe ɖe ŋunye.
Meƒoa ɖokuinye ɖe Kristotɔwo ƒe subɔsubɔa me edziedzi hã.
Ðewohĩ ahiã be makpe akɔ kple viɖemanɔameŋu ƒe seselelãme tso ɣeyiɣi yi ɣeyiɣi le nye agbe me katã ya, gake medzea agbagba be nyemaɖe mɔ wòakpe dzinye o.
Kathy: Nɔvinyɔnu Kristotɔ si tsi wum ƒe ewo la de dzesi be nane le fu ɖem nam, eye meɖe nye nyawo gblɔ nɛ mlɔeba.
Nukutɔe la, eya hã to nɔnɔme ma me kpɔ.
Ŋu mekpem be maƒo nu tso nye kuxia ŋu nɛ o, elabe eya ŋutɔ hã to nɔnɔme ma me kpɔ.
Meyi ɖakpɔ ɖɔkta aɖe hã, ekpe ɖe nye kple dzinyelawo ŋu míeva se nuwɔna sia gɔme nyuie wu.
Diana: Mele atsu kple asi aɖe si dzi meka ɖo la ƒe aƒe me zã aɖe me eye srɔ̃ŋutsua de dzesii be nane le fu ɖem nam.
Ede dzi ƒom nam veveseseɖeamenutɔe be magblɔ nu si le dzɔdzɔm ɖe dzinye la na yewo.
Nɔvinyɔnua lé nye asi eye wòkpla asi kɔ nam abe ale si ko nɔnye wɔna nam le nye ɖevime ene.
Mewò avi, eye eya hã wò avi.
Esesẽ nam be magblɔ nu si me tom mele la na wo, gake dzi dzɔm ŋutɔ esi megblɔe na wo.
Aleke Biblia kpena ɖe ŋuwò?
Diana: Biblia kpe ɖe ŋunye mekpɔe dze sii be nye ɖeka nyemate ŋu akpe akɔ kple nuwɔna sia o.
Mehiã Yehowa Mawu ƒe kpekpeɖeŋu.​ Lododowo 3:5, 6.
Kathy: Biblia-xexlẽ kple enyanya be Mawu gbɔe gbedeasi si le eme la tso faa akɔ nam ŋutɔ!​ 2 Timoteo 3:16.
Lorena: Ne mawunyakpukpui aɖe wɔ dɔ ɖe dzinye la, meŋlɔnɛ ɖe agbalẽ me, eye meva dea ŋugble le eŋu emegbe.​ 1 Timoteo 4:​15.
Mawunyakpukpui kae wɔ dɔ ɖe dziwò vevie?
Diana: Lododowo 18:1 gblɔ be: "Ame si ɖe eɖokui ɖe aga le eya ŋutɔ ƒe dzodzro yome dim la, etsia tre ɖe nunyanyawo katã ŋu. "
Ɣeaɖewoɣi la, esesẽna nam be manɔ amewo dome, gake mawunyakpukpui sia kpe ɖe ŋunye meva kpɔe be afɔku le ameɖokuiɖeɖe ɖe aga me.
Kathy: Mateo 10:29, 31 nye mawunyakpukpui eve siwo dɔa dzidzɔ nam ŋutɔ, afi si Yesu gblɔ le be atsutsrɔe ɖeka teti hã mekuna le Yehowa Mawu ƒe manyamanya me o.
Eye wògblɔ kpee be: "Migavɔ̃ o: Miexɔ asi sãsãsã wu atsutsrɔe geɖewo. "
Va se ɖe egbe la, ne mexlẽ nya mawo la, eɖoa ŋku edzi nam be Yehowa dea asixɔxɔ ŋunye.
Lorena: Mekpɔa ŋudzedze ɖe Yesaya 41:9, 10 me nyawo ŋu ŋutɔ.
Yehowa gblɔ na eƒe amewo le afi ma be: "Nyemegbe wò o; megavɔ̃ o, elabena meli kpli wò; . . . mali ke wò. "
Ne mele nu si li ke ŋu bum la nye susu yia nane si sesẽ goŋgoŋ, glikpɔ sesẽ, si naneke mate ŋu aŋɔ o dzi.
Mawunyakpukpui sia doa ŋusẽm, elabe menyae be Yehowa lɔ̃m eye wòli kplim.
Ne èdi be yeabia kpekpeɖeŋu la, ame kae nàdi be yeaƒo nu tso yeƒe kuxiawo ŋu na?
Nya kae nàte ŋu agblɔ tso kuxia ŋu ne èle gbe dom ɖa na Yehowa Mawu?
Àte ŋu ayɔ mɔnu eve aɖewo (siwo menye nu vevi wɔwɔ ame ɖokui o) siwo dzi nàto aɖu wò nuteɖeamedzi kple nuxaxaa dzia?
Aɖaŋuɖoɖo: Ne èxlẽ mawunyakpukpui aɖe si na nèkpɔe be Yehowa lɔ̃ ye alo kpe ɖe ŋuwò be nàda asɔ le ale si nèbua ɖokuiwò kple wò gbɔdzɔgbɔdzɔwoe la, ŋlɔ mawunyakpukpui ma da ɖi.
Ŋlɔ nu si tae mawunyakpukpui ma le vevie na wò la le nyagbe ɖeka alo eve me ɖe egbɔ.
Be nàkpɔ ale si yeate ŋu awɔ esiae la, mawunyakpukpui aɖewoe nye esi Diana, Kathy kple Lorena ŋlɔ da ɖi.
Romatɔwo 8:​38, 39
"Mawunyakpukpui siawo ɖee fiam be Yehowa lɔ̃m nenye be mese le ɖokuinye me be nɔnɔmea wu tsɔtsɔ nam gɔ̃ hã. "​ Diana.
Psalmo 73:23
"Mawunyakpukpui siawo tɔgbi naa kakaɖedzim be nyemetsi akogo o.
Ðeko wòle abe ɖe Yehowa le gbɔnye tututu ene. "​ Kathy.
1 Petro 5:​10
"Ate ŋu adzɔ be mímakpɔ gbɔdzɔe enumake o; abia be ‘míakpe fu vi aɖe.’
Gake mlɔeba la, Yehowa ate ŋu ana ŋusẽ si hiã la naɖo mía ŋu míado dzi atsɔ nɔnɔme ɖe sia ɖe. "​ Lorena.
Mawunyakpukpui Bubu Siwo Ŋu Nàde Ŋugble Le
Psalmo 34:19
Psalmo 54:6
Psalmo 55:23
Yesaya 57:15
Mateo 11:28, 29
Ðe Biblia Ate Ŋu Akpe Ðe Ŋunye Ne Melé Blanuia?
Ɛ̃, elabe "Mawu, ame si faa akɔ na ame siwo ŋu nu te la " gbɔe kpekpeɖeŋu nyuitɔ kekeake tsona.​ 2 Korintotɔwo 7:6.
Ale si Mawu kpena ɖe ame siwo lé blanui ŋui
Ŋusẽ.
Mawu ‘ado ŋusẽ’ wò. Esia mefia be aɖe wò kuxiawo katã ɖa o, ke boŋ aɖo wò gbedodoɖawo ŋu ne èdo gbe ɖa nɛ be wòado ŋusẽ ye yeanɔ te ɖe kuxia nu.
(Filipitɔwo 4:13) Ka ɖe edzi be ele klalo be yease wò gbedodoɖawo, elabe Biblia gblɔ be: "Yehowa tsɔ ɖe ame siwo ƒe dzi gbã gudugudu la gbɔ, eye wòxɔna na ame siwo ƒe gbɔgbɔ woƒo ƒu anyi. "
(Psalmo 34:19) Le nyateƒe me la, Mawu ate ŋu ase gbe siwo nàdo ɖa nɛ be wòakpe ɖe ye ŋu, nenye be mete ŋu gblɔ ale si tututu nèle sesem le ɖokuiwò me nɛ o hã.​ Romatɔwo 8:26, 27.
Kpɔɖeŋu nyuiwo.
Biblia-ŋlɔla aɖe do gbe ɖa na Mawu be: "Yehowa, [nye nuxaxa ƒe] globoƒe mele yɔwòm tso! "
Hakpala sia kpɔ akɔfafa le eƒe blanuilélea me esi wòɖo ŋku edzi be Mawu lɔ̃na faa tsɔa míaƒe vodadawo kea mí.
Eya tae wògblɔ na Mawu be: "Yehowa, ne èbe, yealé vodadawo ɖi la, Aƒetɔ, ame ka anɔ te ma?
Elabena gbɔwò tsɔtsɔke le, ne woavɔ̃ wò. "​ Psalmo 130:1, 3, 4.
Mɔkpɔkpɔ.
Tsɔ kpe ɖe ale si Mawu faa akɔ na mí egbeae ŋu la, edo ŋugbe be yeaɖe kuxi siwo katã nana míeléa blanui la ɖa keŋkeŋ.
Ne ŋugbedodo ma va eme la, "womagaɖo ŋku tsãtɔwo [siwo dome blanuiléledɔ hã le] dzi, alo woava ame ƒe ta me o. " Yesaya 65:17.
De Dzesii: Togbɔ be mí Yehowa Ðasefowo míelɔ̃ ɖe edzi be Mawu naa kpekpeɖeŋu ame siwo lé blanui hã la, míeyia kɔdzi ne míele dɔ, siwo dometɔ ɖekae nye blanuiléledɔ sesẽ, lém.
(Marko 2:17) Ke hã míekafua dɔdamɔnu aɖeke be eyae nyo wu o, eye míebunɛ be ame ŋutɔe atso nya me le nya mawo ŋu.
Congo-Kinshasa De Se Be Womegatɔ Ŋku Sukuvi Aɖeke Le Sukuwo Me O
"Míeho aʋa ɖe ŋkutɔtɔ ame kple ameŋkumekpɔkpɔ ŋu [vevie ŋutɔ] le Dukɔa Ƒe Sukuwo me. "​ Dudɔwɔƒe Si Kpɔa Sukudenyawo Gbɔ ƒe Agbalẽŋlɔla Ƒe Dɔwɔƒe, June (Masa) 12, 2014.
Ƒe geɖee nye esia la, wonyaa Ðasefowo ƒe vi siwo le suku siwo mawusubɔsubɔha bubuwo doa alɔe me le Congo-Kinshasa le esi wogbena be yewomakpɔ gome le subɔsubɔhawo ƒe subɔsubɔwɔnawo me o ta.
Esia va zu kuxi sesẽ aɖe, elabe subɔsubɔhawo va tsɔ woƒe sededewo ɖo ŋgɔ na dziɖuɖua ƒe sededewo eye wotua afɔkpo sukuvi Ðasefowo ƒe gomenɔamesiwo.
Congo dziɖuɖumegãwo va de dzesi nu madzɔmadzɔ wɔwɔ siawo eye woƒo nya ta be gome le ame sia ame si be wòade suku eye ame aɖeke mekpɔ mɔ atɔ ŋkui o.
Suku Siwo Subɔsubɔhawo Doa Alɔe Bua Woƒe Sededewo Vevie Wu Dziɖuɖua Ƒe Sededewo
Mawusubɔsubɔhawo bla nu kple Congo dziɖuɖumegãwo be yewoado alɔ dziɖuɖusuku siwo le nuto siwo me hiahiã le.
Wogblɔ le nubablaa me tẽe be "ele be woakpɔ ɖeviwo ta tso ŋkutɔtɔ ame kple mɔxexe ɖe ame ƒe ablɔɖe nu le subɔsubɔnyawo ta la si me. "
Gake suku siwo subɔsubɔhawo doa alɔe la ƒe sukumegãwo ŋutɔ de se aɖewo le woƒe sukuawo me eye wobiaa tso sukuviwo katã si be woade subɔsubɔwɔnawo ahakpɔ gome le wo me.
Suku siawo dometɔ geɖe te tɔ ɖe edzi be ele be sukuviwo katã nawɔ ɖe yewoƒe sededewo dzi eye woda le nubabla si le wo kple dziɖuɖua dome kple sukuviawo ƒe mawusubɔsubɔ ƒe ablɔɖe dzi.
Kuxia va dze go nyuie le ƒe 2005 me esi wonya sukuvi Ðasefo 52 le suku siwo dzi subɔsubɔhawo kpɔna le Abumombazi si le Equateur Nuto me, elabe wobia be sukumegãwo naɖe mɔ na yewo be yewomagakpɔ gome le subɔsubɔwɔnawo me o.
Nya la do gã ɖe edzi esi suku siwo subɔsubɔhawo doa alɔe siwo le nuto bubuwo hã me te sukuvi Ðasefowo nyanya.
Ɣeaɖeɣi la, wonya sukuvi Ðasefo 300 siwo le xɔ vovovowo me la le suku le Congo, wo dometɔ aɖewo nɔ suku nu wum ɣemaɣi gɔ̃ hã.
Kanyere Ndavaro, si nye sukuvi ƒe-13-vi aɖe si wonya madzemadzee le suku le 2009 me gblɔ be: "Ale si wogblẽ nu le nye agbe ŋu alea te ɖe dzinye ŋutɔ.
Nyemenya ale si etsɔme anɔ nam o. "
Kambere Mafika Justin si wonya le suku ɣeyiɣi kpui aɖe do ŋgɔ na eƒe sukunuwuwu le ƒe 2010 me gblɔ be nuwɔna ma "tɔtɔ nye agbe kura. "
Togbɔ be ete ɖe sukuviawo dzi vevie be womeɖe mɔ na yewo be yewoade suku alo axɔ ɖaseɖigbalẽ o hã la, woɖoe kplikpaa be yewomaɖe asi le yewoƒe mawudzixɔsewo ŋu o.
Congo Dziɖuɖumegãwo De Mawusubɔsubɔ Ƒe Ablɔɖe Dzi
Sukuvi siwo wonya le suku la dzilawo do go kple sukumegãwo be woakpɔ kuxia gbɔ, gake womekpɔ ta nɛ o.
Esia wɔe be Ðasefoawo tsɔ nya la yi dziɖuɖumegãwo gbɔ, eye woke ɖe dziɖuɖumegã ameŋkumemakpɔla siwo tso ɖe nya la ŋu hekpɔ egbɔ be wodzudzɔ ŋkutɔtɔ sukuviawo le woƒe mawudzixɔsewo ta.
Le ƒe 2011 me la, aƒenɔ Bazizane Maheshe, si nye Dudɔnunɔla Si Kpɔa Sukudenyawo Gbɔ le Dziehe Kivu Nutoa me ɖe agbalẽvi aɖe ɖe go si ƒe tanyae nye "Mɔxexe Ðe Ŋkutɔtɔ Ame Le Mawusubɔsubɔnyawo Ta Nu, " si ɖɔ sukuviwo ƒe nɔnɔmea be "ewɔ nublanui ŋutɔ. "
Wogblɔ tso nyaa ŋu tẽe le agbalẽvia me be: "Woɖea ŋku tɔa sukuvi siwo le suku siwo subɔsubɔhawo doa alɔe me la le esi wogbe be yewomakpɔ gome le subɔsubɔwɔna siwo woɖo le sukuawo me o la ta, eye woŋea aɖaba ƒua Congo-dukɔa ƒe sededewo dzi. "
Nya sia de du le dukɔa me le September (Anyɔnyɔ) 4, 2013 dzi, esi Mwangu Famba, Congo-dukɔa ƒe Dudɔwɔƒe Si Kpɔa Sukudenyawo Gbɔ de se aɖe si bla sukuwo katã le dukɔa me.
Wogblɔ le "Sedede Ðe Ŋkutɔtɔ Ame Le Mawusubɔsubɔnyawo Ta Nu Ŋuti Gbalẽvi " la me tẽe be: "Gome le sukuvi ɖe sia ɖe si le sukuwo katã me, eye medze be woatɔ ŋku wo dometɔ aɖeke le eƒe mawusubɔsubɔ ta o. "
Wogagblɔ le sededea me hã be sukuviwo nyanya le suku le woƒe mawusubɔsubɔ ta nye "dada le Congo-dukɔa ƒe ɖoɖowo kple sewo dzi. "
Suku geɖewo wɔ ɖe dziɖuɖua ƒe sededea dzi eye wogbugbɔ sukuvi Ðasefoawo xɔ ɖe woƒe sukuawo me.
Gake suku ʋɛ aɖewo gbe.
Eya ta le June (Masa) 12, 2014 dzi la, Dudɔwɔƒe Si Kpɔa Sukudenyawo Gbɔ ɖe nyatakaka aɖe ɖe go le September (Anyɔnyɔ) 2013 me si gado ŋusẽ sedede tsãtɔa eye wòhe susu yi se yeye si Congo Dukplɔla de ku ɖe sukudenyawo ŋu la dzi.
Ŋkuɖodzinya siawo tɔ asi nu si tutu le megbe na kuxi sia dzi eye wona eme kɔ tẽe be ele be woatso ɖe ŋkutɔtɔ ame le eƒe mawusubɔsubɔ ta ŋu eye wòɖo kpe edzi hã be dukɔa kple xexemedukɔwo ƒe sewo le ŋgɔ na sukuwo ŋutɔwo ƒe sededewo.
Dudɔnunɔla Si Kpɔa Sukudenyawo Gbɔ ɖo nyagɔmekulawo be woaku nya gɔme le suku siwo le dukɔa me godoo ale be woakpɔ ale si wole sedede sia dzi wɔmee.
Ðikeke mele eme o be nu nyuiwo ado tso dziɖuɖua ƒe afɔɖeɖe siawo me eye wòakpɔ kuxi sia gbɔ eteƒe nadidi.
Eɖe Vi Na Ame Geɖewo
Suku siwo le Congo wɔ ɖe sedede sia dzi eye sukuviwo katã ate ŋu akpɔ mɔ be womagatɔ ŋku yewo le suku le yewoƒe mawusubɔsubɔ ta azɔ o.
Sukuviwo asrɔ̃ ale si woade bubu ame sia ame ŋuti, eɖanye subɔsubɔha ka mee wòle o.
Esia ana be Congo Dukplɔsea kple Dudɔwɔƒe Si Kpɔa Sukudenyawo Gbɔ ƒe sededewo dzi ko woawɔ le sukuwo me, eye woɖo ameŋkumemakpɔmakpɔ ƒe kpɔɖeŋu nyui aɖe na dukɔa me sɔhɛwo hã.
Wole Ga Me Ƒe Blaevee Nye Esia Le Eritrea​ Enu Ava Yi Gbe Ðeka?
Ƒe blaevee nye esi va yi la, Eritrea dziɖuɖumegãwo lé ɖekakpuivi etɔ̃ aɖewo de ga le Sawa Gakpɔ me, wole nɔnɔme madeamedziwo me, eye wogakpɔtɔ le gakpɔa me va se ɖe egbe.
Wometsɔ nya aɖeke ɖe wo ŋu o, eye womena mɔnukpɔkpɔ aɖeke wo hã be woaɖe wo ɖokuiwo nu le ʋɔnu o.
Nu ka tae wolé wo de ga madzemadzee?
Paulos Eyassu, Negede Teklemariam kple Isaac Mogos nye Yehowa Ðasefowo, eye wogbe be yewomaxɔ asrafo ƒe hehe o le woƒe mawusubɔsubɔ si womefena kple o ta.
Ne ɖe wodrɔ̃ ʋɔnu wo hebu fɔ wo be wowɔ "nu gbegblẽ " le esi wogbe be yewomaxɔ asrafo ƒe hehe o ta la, anye ne woka ƒe aɖe koŋ na wo be woanɔ ga me.
Fifia Paulos xɔ ƒe 41, Negede xɔ ƒe 40 eye Isaac hã xɔ ƒe 38, eye wo katã wozã woƒe sɔhɛmenɔɣia katã le ga me.
Woxɔ srɔ̃ɖeɖe, vidzidzi, wo dzilawo dzi kpɔkpɔ alo agbenɔnɔ ale si woawo ŋutɔ wodii ƒe mɔnukpɔkpɔ le wo si.
Eye woxɔ tadede agu ɖekae kple woƒe haxɔsetɔwo ƒe mɔnukpɔkpɔ hã le wo si.
Esi wolé Paulos, Negede kple Isaac le September 24, 1994 dzi yi Sawa Gakpɔ me la, gakpɔa dzi kpɔlawo sẽ ŋuta le wo ŋu vevie hewɔ funyafunya wo gɔ̃ hã.
Gake le ƒe ʋɛ siwo va yi me la, womegasẽa ŋuta le wo ŋu ale o, eye womegawɔa funyafunya wo hã o. Ale si woɖoe kplikpaa be yewomaɖe asi le yewoƒe mawudzixɔse ŋu o la na be gakpɔa dzi kpɔlawo dea bubu wo ŋu.
Ðasefo Bubu Siwo Wolé De Ga Le Nɔnɔme Sesẽwo Me
Eritrea yee wole Yehowa Ðasefowo yome tim kutɔkutɔe le wu le xexea me godoo.
Esime míele nyati sia ŋlɔm la, Ðasefo 73 le ga me, nyɔnuwo, ɖeviwo kple ame tsitsiwo hã le wo dome.
Wo dometɔ geɖe le te nɔm ɖe gbedadaƒo ƒe nɔnɔme sesẽ mawo nu, womekpɔa nu nyui ɖuna o, womekpɔa tsi nona wosua wo o, eye gakpɔa dzi kpɔlawo wɔa fu wo vevie.
Wolé Ðasefo etɔ̃ bubu aɖewo hã de ga le Sawa Gakpɔa me ƒe ewo kple edzivɔe nye ema, gake Paulos, Negede kple Isaac le ga me wòdidi wu Ðasefo ɖe sia ɖe le Eritrea.
Xexemedukɔwo Le Biabiam Tso Eritrea Si Be Wòadzudzɔ Mawusubɔlawo Yome Titi
Xexemedukɔwo nyae nyuie be Eritrea dziɖuɖua wɔa fu Yehowa Ðasefowo kple subɔsubɔha sue bubuwo me tɔwo.
Tso ƒe 2004 me la, United States (États-Unis) Dukɔa Ƒe Dɔwɔƒe yɔa Eritrea be enye "dukɔ si ƒe nuwɔna ɖe fu etɔxɛe. " Wozãa "nya sia na dukɔ siwo ƒe dziɖuɖuwo ɖoe koŋ yi edzi xea mɔ ɖe mawusubɔsubɔ ƒe ablɔɖe nu megbemakpɔmakpɔe. "
Amegbetɔwo Ƒe Gomenɔamesinyawo Gbɔkpɔha tsi dzi vevie le ale si "Eritrea dziɖuɖumegãwo yi edzi le afɔkpo tum woƒe dukɔmeviwo ƒe gomenɔamesiwo " la ŋu.
Ebia tso Eritrea dziɖuɖua si be wòade bubu "ame sia ame ƒe . . . tamebubu, dzitsinya, mawusubɔsubɔ kple dzixɔse ƒe ablɔɖe ŋu. "
United States dukɔa ƒe Dukɔwo Dome Mawusubɔsubɔ Ƒe Ablɔɖe Gbɔkpɔha gblɔ le eƒe ƒe 2014 ƒe Ƒe Sia Ƒe Nyatakaka me be: "Yehowa Ðasefowo ƒe mawusubɔsubɔ ƒe ablɔɖe . . . ɖo afɔku me vevie ŋutɔ. "
Amegbetɔ ƒe Gomenɔamesi Dzikpɔha gblɔ le eƒe Ƒe 2013 Xexea Me Ƒe Nyatakaka me be Eritrea dziɖuɖua gakpɔtɔ le mawusubɔsubɔha siwo dzi dziɖuɖua "meda asi ɖo o " la me tɔwo lém hele fu wɔm wo, eye Yehowa Ðasefowo koŋue wotɔ ŋkui.
Le December 2005 me la, Afrika Ƒe Amegbetɔwo Kple Dukɔwo Ƒe Gomenɔamesi Ƒe Hakplɔɖoɖowo da asi ɖe Nyametsotso Ku Ðe Amegbetɔ Ƒe Gomenɔamesinyawo Le Eritrea Ŋu dzi eye wòbia tso Eritrea dziɖuɖua si be "wòakpɔ egbɔ be wodrɔ̃ ʋɔnu amewo ameŋkumemakpɔtɔe, woana ame ƒe susu gbɔgblɔ kple nuƒoƒo kpakple kpekpewo wɔwɔ le ŋutifafa me ɣesiaɣi ƒe ablɔɖe amewo. "
Philip Brumley, si nye Yehowa Ðasefowo ƒe senyawo gbɔ kpɔla gbãtɔ na xexea me godoo gblɔ be: "Míele mɔ kpɔm vevie be Eritrea dziɖuɖua aɖe asi le Yehowa Ðasefo siwo katã le ga me la ŋu, tsɔ kpe ɖe ŋutsu etɔ̃ siawo siwo le ga me ƒe 20 ye nye esia la hã ŋu, eye woadzudzɔ míaƒe haxɔsetɔwo yome titi. "
Yehowa Ðasefowo Wu Woƒe Dɔwɔƒegã Yeyea Tutu Dɔa Ƒe Akpa Vevitɔ Nu
NEW YORK Tso August (Dasiamime) va se ɖe October (Kele) 2015 me la, Yehowa Ðasefowo wu woƒe dɔwɔƒegã yeyea tutu ƒe dɔ si wode to me le Warwick le New York ƒe akpa vevitɔ nu, eye lɔlɔ̃nu faa dɔwɔla 3,800 aɖewoe kpɔa gome le dɔa me gbe sia gbe.
Esime dɔa ɖo eƒe ami me la, wotsɔ bɔsu siwo ade 40 lɔa lɔlɔ̃nu faa dɔwɔla 3,800 aɖewo tsɔ yia dɔa wɔƒe galɔa wo yia wo nɔƒewo gbe sia gbe.
Woɖaa nu na lɔlɔ̃nu faa dɔwɔlawo le nuɖaƒe enyi siwo woɖo hena dɔa wɔwɔ.
Tso esime wodze dɔa gɔme le July (Siamlɔm) 2013 me la, Ðasefo 18,000 kple edzivɔwo tso Amerika-dukɔa ƒe du vovovowo me kpɔ gome le dɔa me, wo dometɔ aɖewo tso keke Alaska kple Hawaii gɔ̃ hã.
Dɔwɔla 400 va se ɖe 500 lɔƒo vaa dɔa wɔƒe le kwasiɖanuwuwu ɖe sia ɖe, eye esi woɖo dɔa ƒe ami me ya la, woƒe agbɔsɔsɔme dzi ɖe edzi va ɖo 700 kple edzivɔwo kwasiɖanuwuwu ɖe sia ɖe eye esia yi edzi kwasiɖa ene sɔŋ.
Aƒetɔ Richard Devine, si nye Ðasefowo ƒe Warwick Xɔtukɔmitia ƒe zimenɔla gblɔ be: "Esi wònye ame akpe geɖe vaa dɔa me gbe sia gbe ta la, ele be bɔbɔe be amewo nava sɔ gbɔ ɖe dɔa wɔƒe kpaŋkpaŋ.
Eya ta míeɖe ame 400 le ŋkekemedɔwɔlawo dzi be woawɔ dɔ tso ŋdɔ ga 3 va se ɖe fɔŋli ga 2 ale be nuwo nanɔ ɖoɖo nu le dɔa wɔƒe. "
Ame siawo wɔ dɔ tso May (Damɛ) va se ɖe September (Anyɔnyɔ).
Woɖe foto afi si anye Ðasefowo ƒe dɔwɔƒegã yeyea ƒe mɔnu la le anyinufaɣi.
Aƒetɔ Richard Devine gblɔ be woawu mlɔƒe eneawo dometɔ eve tututu nu le January (Dzove) 2016 me abe ale si woɖoe ene.
Aƒetɔ Devine gagblɔ be, "ale si ame gbogbo aɖewo kpe asi ɖe dɔa ŋu ta la, dɔ bliboa do ŋgɔ na ɣeyiɣi si wòle be wòawu enu la ɣleti ene sɔŋ. "
Woɖoe be woawu mlɔƒe susɔeawo, dɔwɔxɔawo kple nudzraɖoƒea nu le September (Anyɔnyɔ) 1, 2016 dzi.
Dɔwɔƒegã yeye tuƒe si wonɔ yame ɖe foto.
Kadodowo:
Ðasefowo Te Woƒe Teƒe Siwo Le Brooklyn Dzadzra
NEW YORK Yehowa Ðasefowo le woƒe teƒe siwo le Dumbo kple Brooklyn Heights si le Brooklyn le New York, siwo amewo le mɔ kpɔm na vevie be yewoaƒle la dzram.
Asiƒoƒo ƒe wɔnawo dze egɔme ku ɖe teƒe si nye 85 Jay Street si nye Brooklyn ƒe akpa gãtɔ siwo dzi womewɔ dɔ ɖo o la dometɔ ɖeka kple mlɔƒe si nye dziƒoxɔ dzisasrã-ewo si le 124 Columbia Heights la ŋu.
Wole afi si woƒe dɔwɔƒegã le fifia si nye 25/30 Columbia Heights la hã dzram.
Gbetakpɔxɔ Habɔbɔa Ƒe Nunɔamesiwo Dzadzra Ƒe Dɔwɔƒee le teƒe etɔ̃ siawo dzadzra ƒe ɖoɖoa dzi kpɔm, eye wokpɔ mɔ be adzra wo vovovo.
Richard Devine, si nye Yehowa Ðasefowo ƒe nyanuɖela aɖe, gblɔ tso anyigba si ƒe kekeme nye meta 12,500 togodo si le 85 Jay Street ŋu be: "Teƒea xɔ Dumbo-nutoa ƒe akpa gã aɖe eye teƒe si woxɔ mɔɖeɖe be woate ŋu awɔ dɔ ɖo la keke meta 93,000 togodo kloe. "
Teƒe si nye 85 Jay Street la le Manhattan Ana gbɔ le Dumbo-nuto si me amewo sɔa gbɔ ɖo fũu.
Ðasefowo ƒe mlɔƒe aɖe le teƒe si keke meta 14,000 togodo le 124 Columbia Heights si le afi si amewo ɖia tsa le le Brooklyn Heights nuto ɖedzesi la me.
Aƒetɔ Devine gblɔ be: "Enye xɔ ɖedzesi aɖe, eye ne wole Brooklyn Ana dzi, Ablɔɖe Ƒe Kpetata kple Anyigbe Manhattan kpɔe la, enya kpɔna ŋutɔ. "
Xɔ si nye 124 Columbia Heights le Brooklyn Heights nuto ɖedzesi la me.
Yehowa Ðasefowo ƒe dɔwɔƒegã la le 25/30 Columbia Heights (foto etametɔ) ƒe geɖee nye esia, eye New York dua me tɔ geɖewo nyae nyuie le Gbetakpɔxɔ ƒe dzesi ɖedzesi la kple gaƒoɖokui si le afi ma la ta.
Xɔ sia xɔ teƒe si keke wu meta 68,000 togodo la xɔ dua ƒe xɔ tsrala eve kloe xɔƒe, eye ame siwo le Brooklyn Ana dzi la tea ŋu kpɔnɛ nyuie.
Aƒetɔ Devine gblɔ tso taɖodzinu vevitɔ si le Ðasefoawo si ŋu be, "Teƒe siawo dzadzra nye ɖoɖo si míewɔ be míaɖe míaƒe dɔwɔƒegã la ayi Warwick le New York ƒe akpa aɖe ko. "
Ne èdi nyatakaka bubuwo tso xɔ siawo dzadzra ŋu la, yi míaƒe nyatakakadzraɖoƒe si nye www.WatchtowerBrooklynRealEstate.com.
Gbebiamewo kple fotowo li, eye àte ŋu abia woƒe hahokadodo ƒe dɔwɔƒe si nye Office of Public Information la woana wò.
Wona Nunana Ðasefowo Le Biblia-fiafiadɔ Siwo Wɔm Wole Le Mexico-gaxɔwo Me Ta
MEXICO CITY Baja California nuto si le Mexico ƒe dumegãwo na ɖaseɖigbalẽ Yehowa Ðasefowo tsɔ da akpe na wo ɖe Biblia-fiafiadɔ siwo wɔm wole le nutoa me gaxɔwo me la ta.
Nutoa me hahodedienɔnɔ ƒe amegã Daniel De La Rosa Anaya kple gaxɔdzikpɔƒewo ƒe amegã Jesús Héctor Grijalva Tapia woe de asi agbalẽ la te.
Ðaseɖigbalẽa me nyawo yi ale: "Nutoa me dziɖuɖua to hahodedienɔnɔ ƒe amegã dzi le akpe dam na Yehowa Ðasefowo ɖe dɔ vevi si wɔm wole tsɔ le alɔ dom mí, woƒe kutrikuku, woƒe dɔa kple ale si woɖoe kplikpaa be yewoana kpekpeɖeŋu Baja California nutoa me tɔwo ta; wona be gamenɔlawo va le ame ɖɔʋuwo zum eye ne wodo le gaxɔa me la, enɔa bɔbɔe na wo be woawɔ ɖeka kple nutoa me tɔwo. "
Asitɔtrɔ Le Gamenɔlawo Ŋu ƒe dɔwɔƒe si le Mexicali ƒe amegã Jesús Manuel López Moreno
Yehowa Ðasefowo dze gaxɔmenɔlawo gbɔ yiyi le gaxɔ siwo le Baja California nutoa me dometɔ geɖe me kple gaxɔ ɖeka aɖe si le Mexicali me edziedzi tso ƒe 1991 me esime gaxɔmenɔla aɖe bia tso wo si be woava kpɔ ye ɖa.
Le gbebiame aɖe si yi edzi le Ðasefoawo kple Asitɔtrɔ Le Gamenɔlawo Ŋu ƒe dɔwɔƒe si le Mexicali ƒe amegã Jesús Manuel López Moreno dome la, egblɔ be: "Ale si mievaa afi sia vanaa kpekpeɖeŋu [gamenɔlawo] la, kpena ɖe mía ŋu míenaa ŋusẽ ɖoa wo ŋu wotea ŋu gblɔna be: ‘Amegbetɔwoe míenye.
Nɔnɔme nyuiwo va su mía si, eye ne míaƒe game de la, míagawɔ ɖeka kple nutoa me tɔwo eye ele be míaƒe nuwɔnawo naɖe vi na wo.’ . . .
Meda akpe gã aɖe na mi ɖe miaƒe kpekpeɖeŋua ta. "
Aƒetɔ Gamaliel Camarillo, si nye Yehowa Ðasefowo ƒe nyanuɖela le Mexico gblɔ be: "Yehowa Ðasefowo ƒe dɔ vevitɔe nye be yewoakpe ɖe amewo ŋu, gaxɔmenɔlawo hã le eme, ne woase Biblia ƒe nufiafiawo gɔme.
Hame aɖe si le Mexicali gblɔ be ame enyi ya teti xɔ nyɔnyrɔ zu Yehowa Ðasefowo esime wole ga me le Mexicali gaxɔ me.
Míexɔe se be ele be woana mɔnukpɔkpɔ amewo katã ƒomevi be Biblia-fiafiadɔa naɖe vi na wo. "
Ðasefo Siwo Le Ghana Tso Kpla Na Kpekpeɖeŋu Esi Tsi Ðɔ Ðe Amewo
ACCRA, Ghana Le August (Dasiamime) 2015 ƒe nuwuwu la, Yehowa Ðasefowo wu kpekpeɖeŋunana ame siwo ƒe nuwo tsi ɖe le Ghana ƒe fiadu Accra me la nu. Tsiɖɔɖɔ dziŋɔ aɖe gblẽ amewo ƒe nunɔamesiwo kple aƒewo dome eye ame 200 kple edzivɔ ƒe agbe tsi eme.
Nutoa me Ðasefowo le asi fiam afi si tsia va ɖo le woƒe haxɔsetɔ aɖe ƒe aƒe me.
Togbɔ be Ðasefo aɖeke ƒe agbe metsi eme o hã la, tsiɖɔɖɔa na be wo dometɔ 250 aɖewo ʋu le woƒe aƒewo me.
Le June (Masa) 4, 2015, si nye tsiɖɔɖɔa ƒe ŋufɔke dzi la, Yehowa Ðasefowo ƒe alɔdzedɔwɔƒe si le Ghana ɖo kpekpeɖeŋunakɔmiti aɖe anyi, eye kɔmitia biã ŋku ɖe kpekpeɖeŋu siwo ameawo hiã kpata la nana ŋu, wotsɔ kuntruwo, avɔwo kple tsi yi na ame siwo ŋu tsiɖɔɖɔa gblẽ nu le.
Kɔmitia wɔ ɖoɖo hã wodzra aƒe siwo tsi ɖe la hã ɖo.
Ðasefo siwo le Accra-nutoa me hã kpe asi ɖe dɔ sia ŋu, esi wona woƒe haxɔsetɔ siwo tsi ɖe la va tsi woƒe aƒewo me gbɔ.
Aƒetɔ Dossou Amevor (le miame ɖaa) si nye Kpekpeɖeŋunakɔmitia ƒe zimenɔla le beliwo mama dɔ si wode to me le Atiman Fiaɖuƒe Akpata me le Madina le Accra la dzi kpɔm.
Tsiɖɔɖɔa na mɔmemidzraƒe aɖe lé dzo le Adabraka eye pɔmpikawo dome gblẽ, si wɔe be nuto ma me tɔwo megakpɔ tsi azã o.
Alɔdzedɔwɔƒea tsɔ tsigo gã aɖe va da ɖe Fiaɖuƒe Akpata (tadeaguƒe) si le Adabraka la me, ale be Ðasefoawo kple woƒe aƒelikawo nakpɔ tsi azã.
Le Memleɖa, June (Masa) 6 dzi la, alɔdzedɔwɔƒea dɔ atikewɔlawo ƒe hatsotso eve ɖo ɖe teƒeawo, ɖɔkita atɔ̃ kple dɔnɔdzikpɔla eve siwo katã nye Ðasefowo kpɔ woƒe haxɔsetɔwo kple ame bubu siwo ŋu tsiɖɔɖɔa gblẽ nu le le nuto siwo woyɔna be Alajo kple Adabraka me la gbɔ.
Wokpɔ lãmesẽnya vovovowo gbɔ, ɖewo nye asrã alo atikesi, akɔtadɔ eye ɖewo hã mitsinyenye.
Alɔdzedɔwɔƒea ƒe teƒenɔlawo kple Ðasefo siwo le nutoa me hã yi ɖakpɔa woƒe haxɔsetɔwo ɖa eye wogblɔa Biblia me nyawo tsɔ dea dzi ƒo na wo hefaa akɔ na wo.
Woɖe foto ɖɔkita atɔ̃ kple dɔnɔdzikpɔla eve siwo katã nye Ðasefowo la le Adabraka Fiaɖuƒe Akpata me, eye afi siae wokpɔ dɔnɔawo gbɔ le.
Aƒetɔ Nathaniel Gbedemah, si nye Yehowa Ðasefowo ƒe nyanuɖela le Ghana gblɔ be: "Nu siwo gbegbe dome Accra tsiɖɔɖɔa gblẽ kple ame siwo gbegbe ƒe agbe tsi eme la te ɖe mía dzi ŋutɔ.
Abe ale si Yehowa Ðasefowo wɔe le nuto bubuwo me ene la, míele nu siwo katã míate ŋui la wɔm le seselelãme, ŋutilã me kple gbɔgbɔ me kpekpeɖeŋu nam ame siwo ŋuti tsiɖɔɖɔ sia gblẽ nu le. "
Nunyalagãwo Meda Asi Ðe Ale Si Russia Xe Mɔ Ðe JW.ORG Nu Dzi O
ST.
PETERSBURG, Russia​ Le July (Siamlɔm) 21, 2015 dzi la, Russia Dziɖuɖua ɖo asi Yehowa Ðasefowo ƒe nyatakakadzraɖoƒe si nye jw.org dzi, eye esia wɔe be woabu ame sia ame si ade dzi ƒo na amewo be woazã nyatakakadzraɖoƒe sia le Russia-dukɔa me nu vlo wɔlae.
Le xexea me godoo la, Russia ɖeka koe xe mɔ ɖe jw.org nu.
Aƒetɔ Yekaterina Elbakyan, si nye subɔsubɔhawo ŋuti nunyala kple nufialagã le Dɔwɔnyawo Kple Hadomegbenɔnɔ Suku si le Moscow gblɔ tso jw.org ŋu be: "Mekpɔe be nyatakakadzraɖoƒe sia le vevie, elabe afi siae nàkpɔ nya siwo Yehowa Ðasefowo ŋutɔ gblɔ tẽe tso woƒe habɔbɔa ŋu le, ke menye tso segblɔtɔwo gbɔ o. . . .
Woƒe hameviwo kpɔa dzidzɔ ɖe nyatakakadzraɖoƒe sia ŋu, eye ame siwo tsɔa ɖe le subɔsubɔha vovovowo me hã kpɔa dzidzɔ ɖe eŋu.
Menye subɔsubɔhawo ŋuti nunyalawo abe nye ene koe mewɔnɛ o, ke boŋ nyakakadɔwɔlawo kple agbalẽŋlɔla siwo ŋlɔa nu tso subɔsubɔhawo ŋu hã tsɔ ɖe le eme vevie. "
"Mekpɔe be nyatakakadzraɖoƒe sia le vevie, elabe afi siae nàkpɔ nya siwo Yehowa Ðasefowo ŋutɔ gblɔ tẽe tso woƒe habɔbɔa ŋu le. "​ Aƒetɔ Yekaterina Elbakyan, Nufialagã le Dɔwɔnyawo Kple Hadomegbenɔnɔ Suku si le Moscow
Aƒetɔ Lev Levinson si nye senyawo ŋuti nunyala bibi aɖe le Amegbetɔ Ƒe Gomenɔamesinyawo Ƒe Dɔwɔƒe le Moscow gblɔ ale si dziɖuɖua ƒe nuwɔna sia ɖi nane si dzɔ kpɔ va yi la ale: "Egbegbe ƒe alafa 21 lia me Russia ƒe dukplɔse na mawusubɔsubɔ ƒe ablɔɖe kple habɔbɔ hena mawusubɔsubɔ ƒe sɔsɔminasɔe ƒe gome amewo.
Gake abe ale si Russia wɔe le ƒe alafa 19 lia me ene la, egale mawunyagbɔgblɔ ƒe ablɔɖe xɔm le dukɔmeviwo si to woƒe agbalẽwo xɔxɔ kple mɔxexe ɖe woƒe nyatakakadzraɖoƒea nu me.
Eye ʋɔnudrɔ̃lawo kple nunyalagãwoe trɔ gbo sea tsɔ le nu siawo wɔm tso vɔ nɔ gbɔgblɔm be ɖe wole avu wɔm kple ame siwo dea aglãdzedze ƒe dzi ƒo. "
Mɔxexe ɖe nyatakakadzraɖoƒea nu ƒe nya sia nye senya si gɔme wodze tso ƒe 2013 me la dzi yiyi.
Le August (Dasiamime) 7 dzi le ƒe ma me la, Russia ʋɔnudrɔ̃ƒe sue aɖe drɔ̃ nya la le adzame hetso nya me be nyatakakadzraɖoƒea "dea aglãdzedze ƒe dzi ƒo. "
Ke hã Russia Nyagbugbɔdrɔ̃ƒea ƒe Amesamala ƒe Kpeɖeŋutɔ bia tso Russia-dukɔa ƒe Ʋɔnudrɔ̃ƒe Kɔkɔtɔ si be wòagbugbɔ ʋɔnudrɔ̃ƒe suea ƒe nyametsotsoa aɖo te.
Le December (Dzome) 2, 2014 dzi la, Ʋɔnudrɔ̃ƒe Kɔkɔtɔ gbugbɔ drɔ̃ nya la evɔ Yehowa Ðasefowo menɔ kodzoa me aʋli wo ɖokuiwo ta o, elabena womena nyanya wo ale si dze o.
Ʋɔnudrɔ̃ƒe Kɔkɔtɔ de ʋɔnudrɔ̃ƒe suetɔ ƒe nyametsotsoa dzi eye wògblɔ be nu siwo katã le nyatakakadzraɖoƒea "dea aglãdzedze ƒe dzi ƒo " togbɔ be ʋɔnudrɔ̃ƒea ŋutɔ lɔ̃ ɖe edzi be mawusubɔsubɔgbalẽ siwo nu dziɖuɖua de se ɖo la mele nyatakakadzraɖoƒea o hã.
Ðasefoawo meda asi ɖe nyametsotso sia dzi o eye wobia tso Ʋɔnudrɔ̃ƒe Kɔkɔtɔa ƒe zimenɔla si be wòagbugbɔ ŋku alé ɖe nya sia ŋu na yewo, gake ɖeko wògbe.
Le nyametsotso sia ta la, Russia Dukɔa Ƒe Dudɔwɔƒe Si Kpɔa Ʋɔnudrɔ̃nyawo Gbɔ bu nyatakakadzraɖoƒe sia de Agbalẽ Siwo Dziɖuɖua Buna Be Wodea Aglãdzedze Ƒe Dzi Ƒo me le July (Siamlɔm) 21, 2015 dzi eye wòde se ɖe nyatakakadzraɖoƒe sia nu le Russia dukɔ bliboa me.
Aƒetɔ Yaroslav Sivulskiy, si nye Yehowa Ðasefowo ƒe nyanuɖela le Russia gblɔ nu si gbegbe nyametsotso sia gblẽ la ale: "Ete ɖe mía dzi ŋutɔ be Russia dziɖuɖumegãwo ɖe afɔ sia si mehiã hafi o la.
Mɔxeɖenu sia do kplamatsɛ Yehowa Ðasefo 170,000 kple edzivɔ siwo le dukɔa me godoo la ƒe mawusubɔsubɔ.
Gake ne èbu ame 285,000 siwo ʋua nyatakakadzraɖoƒe sia gbe sia gbe le Russia ŋu la, àkpɔe kɔtɛe be wona Biblia-sɔsrɔ̃ ƒe mɔnu nyui sia le ame siwo menye míaƒe haxɔsetɔwo o gɔ̃ hã la ŋu tom. "
Aƒetɔ J. R. Brown, si nye Yehowa Ðasefowo ƒe nyanuɖela le xexea me godoo gblɔ le woƒe dɔwɔƒegã le Brooklyn le New York be: "Nu siwo le míaƒe nyatakakadzraɖoƒe si nye jw.org la dometɔ aɖewoe nye video siwo ta woxɔ nunana ɖo, Biblia-srɔ̃gbalẽ siwo le gbe alafa geɖewo me, kple Gbetakpɔxɔ kpakple Nyɔ! siwo nye magazine eve siwo womana wu le xexea me godoo.
Woɖenɛ fiana le dukɔwo dome agbalẽɖeɖefia ƒe wɔna gãwo me eye wozãnɛ geɖe le sukuwo hã me.
Eɖe vi na ame geɖewo le xexea me eye ame geɖewo hã zãnɛ le Russia-dukɔa me.
Le nyateƒe me la, ɖe wòle be woado alɔ nyatakakadzraɖoƒe sia hafi. "
Wowɔ Ŋkuɖodzikpe Aɖe Tsɔ Ðo Ŋku Ðasefo Austriatɔ Aɖe Si Nazitɔwo Wu Dzi, Nutodzikpɔla Ƒe Nuƒo Vevi
Vienna ƒe nuto si nye Meidling dzi kpɔla Gabriele Votava le nuƒo si me wòɖe nu le ŋkuɖodzikpea dzi le la ƒom.
VIENNA​ Le May (Damɛ) 13, 2015 dzi la, ame 400 aɖewo de wɔna aɖe si me woɖe nu le ŋkuɖodzikpe aɖe dzi le. Wowɔ ŋkuɖodzikpe sia tsɔ ɖo ŋku Gerhard Steinacher, si nye Yehowa Ðasefo aɖe si Nazitɔwo wu ƒe 75 aɖewoe nye esia esi wògbe be yemaɖo Germania-ʋakɔa me o la dzi.
Dukɔa ƒe fiadu Vienna ƒe nuto si nye Meidling dzi kpɔla Gabriele Votava ƒo nuƒo vevi aɖe eye wòɖe nu le ŋkuɖodzikpe si woklã ɖe Steinacher ƒomea ƒe aƒe tsãtɔ si le Meidling le Vienna le Lägenfeldgasse 68 ƒe mɔnu.
Wɔnaa ƒe tanyae nye "Nyemate ŋu ada tu o. " Nya siae aƒetɔ Steinacher gblɔ esime wònɔ biabiam be woakpɔ nublanui na ye.
Nya ʋɛ mawo ɖe nu geɖe fia tso Kristotɔwo ƒe dzixɔse siwo me aƒetɔ Steinacher lé ɖe asi vevie la ŋu, esiawo dometɔ ɖekae nye nya si Yesu gblɔ le Mateo 19:19 be: "Lɔ̃ hawòvi abe wò ŋutɔ ɖokuiwò ene. "
Esrɔ̃a Biblia tso eƒe ɖevime ke.
Esi wòxɔ ƒe 17 la, etiae be yeazu Yehowa Ðasefo.
Le September (Anyɔnyɔ) 15, 1939 dzi la, wolé aƒetɔ Steinacher le esi wògbe be yemawɔ asrafodɔ o le dzitsinya ta kple ale si wògbe be yemaka atam be yeawɔ nuteƒe na Hitler o la ta.
Esi wolé aƒetɔ Steinacher de ga kwasiɖa ade le Vienna megbe la, wokplɔe yi Moabit-gaxɔ me le Berlin le Germany ale be wòanɔ afi ma va se ɖe esime woadrɔ̃ ʋɔnui.
November (Adeɛmekpɔxe) 11, 1939 dzie wodze aƒetɔ Steinacher ƒe nya la dɔdrɔ̃ gɔme eye wotsɔ nya ɖe eŋu be ele kuvia dem lãme na amewo be womegawɔ aʋa la o eye wotso kufia nɛ.
Eƒo koko na wo be woakpɔ nublanui na ye elabe yeƒe mawudzixɔsewo tae yegbe ɖo.
Gake le March (Tedoxe) 2, 1940 dzi la, Reichskriegsgericht (Nazi Dziɖuɖua Ƒe Asrafoʋɔnudrɔ̃ƒe) da asi ɖe kufia si wotso nɛ la dzi.
Le kwasiɖa ene megbe, le March (Tedoxe) 30 dzi la, wowu aƒetɔ Steinacher kple ametatsomɔ̃ le Plötzensee-gaxɔ dziŋɔ si le Berlin la me.
Exɔ ƒe 19.
Esi woɖe nu le ŋkuɖodzikpea dzi megbe la, wɔnaa ƒe akpa susɔea yi edzi le Volkshochschule Fefewɔƒe si medidi tso afi ma o.
Nu siwo yi edzi le afi ma la dometɔ aɖee nye Steinacher ƒomea ƒe ŋutinyamenudzɔdzɔwo ɖeɖe fia.
Le ɖeɖefia ɖeka me la, woɖe aɖakavi aɖe si ŋu wova ke ɖo le ƒe 1976 me la fia. Lɛta 28 siwo aƒetɔ Ignatz kple Luise Steinacher ɖo ɖe wo viŋutsua la le aɖakavi sia me. Eye nyuidinamegbalẽvi 25 kple lɛta siwo Gerhard hã ŋlɔ tsɔ fa akɔ na edzilawo heka ɖe edzi na wo be yealé nu siwo dzi yewoxɔ se me ɖe asi goŋgoŋ la hã le aɖakavia me.
Esi Gerhard dada Luise ku le ƒe 1976 me la, wokpɔ aɖakavi sia si me lɛtawo kple nyuidinamegbalẽviwo le la le Steinacher ƒomea ƒe aƒe me.
Wogblɔ le nyati aɖe si dze le nyadzɔdzɔgbalẽ si woyɔna be Wiener Bezirkszeitung, si wotana le Vienna kwasiɖa sia kwasiɖa me tso nudzɔdzɔ sia ŋu be "ŋkuɖodzi ɖedzesi aɖe ŋutɔe. " Wogblɔ be ŋkuɖodzi sia ɖe aƒetɔ Steinacher ƒe kalẽwɔwɔ tso "viviti me va kekeli me. "
Wogakafu aƒetɔ Steinacher le nyatia me be: "Ele klalo be yeaku ɖe yeƒe dzixɔsewo ta​ dzixɔse mawo tututu nue wònɔ agbe ɖo. "
Gaƒoƒo ʋɛ aɖewo do ŋgɔ na aƒetɔ Gerhard Steinacher wuwu la, eŋlɔ kaklãnalɛta siawo ɖo ɖe edzilawo (egɔmeɖeɖe dze le ete).
Nazitɔwo tututu fli etɔ̃ le lɛta la me.
Nɔnye kple Tɔnye lɔlɔ̃awo,
Nya boo megali magblɔ o.
Wogblɔ nam gaƒoƒo eve aɖewoe nye esi va yi le zã ga 7 me be woawum etsɔ ŋdi ga 5 miniti 50.
Gamea de azɔ, Aƒetɔ do ŋusẽm, ɛ̃, gbɔgbɔ la le lɔlɔ̃m, gake ŋutilã ya gbɔdzɔ.
Menɔ anyi ɖe nye gaxɔa me afi sia, eƒo zã 1:00 fifia, ŋutsu eve aɖewo hã le gbɔnye afi sia, du dzi ko gamea le, mele lɛta sia ŋlɔm vivivi, ne nane va susu me nam ko la, meŋlɔnɛ.
Gota faa miamiamia, sno gale dzadzam.
Aƒetɔ la nedo ŋusẽ mi.
Medi be mawɔ dɔ, eye meŋlɔ agbalẽ hegblɔe kple nu hã be medi be mawɔ dɔ sesĩe eye makpɔ dzidzeme blibo hã.
Gake nyemate ŋu ada tu ya o, eye nya sia nya ku ɖe esia ŋu.
Azɔ Aƒetɔ la ƒe lɔlɔ̃nu neva eme; womate ŋu atɔ te nu si le dzɔdzɔ ge la o.
Mido ŋusẽ nu, migana esia nagbɔdzɔ mi o, ke boŋ mina esia nana miagalé ɖe mia nɔewo ŋu kplikplikpli wu, migana ta o.
Ðevi ko menye eye ne Aƒetɔ la do ŋusẽm ko hafi mate ŋu anɔ te ɖe esia nu, eye mele ebiam be wòado ŋusẽm.
Mexɔ miaƒe lɛta mamlɛtɔ si dzi woŋlɔ ɖo be March 25.
Esiae nye gbedoname 25 lia kple mamlɛtɔ si mexɔ tso mia gbɔ.
Eƒo ga 3 kple afã azɔ.
Nyemebui be atsɔ kaba alea o.
[Nazitɔwo tututu fli etɔ̃ le lɛta la me.] . . . ewɔ nuku ne mènya nu si adzɔ le miniti si kple esi kplɔe ɖo dome me o.
Woatsɔ nye nunɔamesiwo vae na mi.
Nuŋlɔtiwo, agbalẽwo, ga kple awuwo, safui hekpe ɖe nu bubu aɖewo ŋu.
Meɖe kuku mido gbe na tɔgbuinye kple mamanye, Resi, Nyrui, Tasi, Tɔgbui kple Mama, aƒetɔ kple aƒenɔ Hock.
Nye dɔwɔhatiwo katã, ame sia ame si dze sim kple nye ƒometɔwo katã.
Papa, lé dzi ɖe ƒo, mègana ta o, mègagbɔdzɔ o, ke boŋ lé wò xɔse la me ɖe asi sesĩe le nu sia nu me.
Eye wò Nɔnye, sẽ ŋu eye nànɔ te sesĩe, eye miado alɔ mia nɔewo.
Miɖe kuku na Aƒetɔ la be wòakpɔ mia ta, ana ŋusẽ kple mɔkpɔkpɔ mi, eye wòafia mɔ mi le nu sia nu me ale be mianɔ mɔ dzɔdzɔe la dzi eye naneke magadzɔ ɖe mia dzi o.
Nye hã mabiae ɖe mia ta.
Esi gamea le aƒe tum la, mekpɔ ale si gbegbe míenye gbɔdzɔgbɔdzɔtɔwo la dze sii.
Va se ɖe fifia la, mɔnukpɔkpɔ le ʋuʋu ɖi nam ɣesiaɣi be matrɔ susu.
Medi be mawɔ dɔ, gake ɖeko nyemate ŋu ada tu o.
Azɔ masee ɖe afi sia.
Papa kple Dada, medo gbe na mi eye megbugbɔ mi ƒãa, manye miaƒe Gerhard, si dina vevie be yeanɔ mia gbɔ la, ɖaa zi 100,000 kple edzivɔwo.
Va se ɖe esime míagakpɔ mía nɔewo le Fiaɖuƒe la me, afi si mí ame enea katã míawɔ ɖeka le.
Dzi nedzɔ mi.
Medo gbe na mi vevie.
Dumegã Siwo Le Canada Ƒe Dzigbenuto Saɖeagawo Me Da Akpe Na Yehowa Ðasefowo Ðe Biblia-fiafiadɔ Tɔxɛ Aɖe Ta
TORONTO​ Yehowa Ðasefo siwo ade ame 150 kpɔ gome le Biblia-fiafiadɔ tɔxɛ aɖe si ƒe ɖoɖo Ðasefoawo ƒe alɔdzedɔwɔƒe si le Canada wɔ le September (Anyɔnyɔ) kple October (Kele) 2014 me la me.
Wowɔ ɖoɖo be woayi nuto saɖeaga 35 me le dukɔa me godoo.
Ame 32,000 kple edzivɔe le Inuit-tɔwo ƒe nuto 35 siwo gbɔ Ðasefoawo yi la me, nuto siawoe dze le amadede aŋutiɖiɖi la me.
Dɔa keke ta ɖo nuto eve me eye nuto ɖekae nye esia dze le afi sia.
Woma Ðasefoawo ɖe ƒuƒoƒowo me be woawɔ dɔ le nuto si keke tso Aklavik, si le Dzieheɣetoɖoƒenuto me le ɣetoɖoƒe gome va se ɖe Kangiqsualujjuaq le Quebec si le ɣedzeƒe gome, nutoa ƒe didime anɔ kilometa 3,300 kple edzivɔ.
Ame siwo le gbeƒãɖeɖedɔ sia wɔm le dukɔa ƒe nutotroe siawo me ŋutɔwoe xe woƒe mɔzɔfewo, eye le ɖewo gome la, dɔlar gbogbo aɖewoe ame ɖeka xe.
Du siwo me Ðasefoawo yi la dometɔ ɖekae nye Paulatuk.
Ame 300 ye le eme eye wòle Beaufort Ƒuta ƒe Dzieheɣetoɖoƒenuto me.
Do ŋgɔ na dɔa la, Yehowa Ðasefowo ƒe Dɔdzikpɔha da asi ɖe edzi be woaɖe video si nye Nu Ka Tae Wònyo Be Nàsrɔ̃ Biblia? gɔme ɖe Inuit-gbe me.
Ame 35,000 aɖewoe doa gbe sia le Canada eye wònye gbe si wodona le Nunavut kple Canada ƒe Dzieheɣetoɖoƒenuto me.
Aƒenɔ Velma Illasiak, si nye suku aɖe ƒe tatɔ le Aklavik, ƒo nu tso Ðasefoawo ƒe vava ŋu ale: "Sukuviawo kpɔ dzidzɔ ɖe nu siwo miegblɔ na wo la ŋu ale gbegbe eye wole [wo] ŋu bum . . .
Míele edam kpɔ be míadɔ agbalẽ si nye Nya Siwo Sɔhɛwo Biana Ƒe Ŋuɖoɖo Vavãwo (si le yevugbe me) la ƒe babla eveawo siaa na sɔhɛ ɖe sia ɖe le sukua . . .
Akpe na mi be mieva míaƒe sukua kple míaƒe nutoa me. "
Esi Aƒetɔ Peter Iyaituk, si nye dudzikpɔla le Quebec ƒe dzigbedu si nye Ivujivik me, ƒo nu kple Ðasefoawo eye wòkpɔ video si nye Nu Ka Tae Wònyo Be Nàsrɔ̃ Biblia? vɔ la, ekɔ Ðasefoawo ɖe eƒe ʋu me woɖi tsa le nutoa me.
Egakɔ wo ɖe eƒe ʋu me yi yameʋudzeƒe le woƒe dzodzogbe hã eye wòda akpe na wo ɖe woƒe vava ta.
David Creamore, si nye Yehowa Ðasefo la ɖe video si nye Nu Ka Tae Wònyo Be Nàsrɔ̃ Biblia? na Aƒetɔ Peter Iyaituk, si nye Ivujivik dudzikpɔla.
Aƒetɔ Matthieu Rozon, si nye Yehowa Ðasefowo ƒe nyanuɖela le Canada gblɔ be: "Edzɔa dzi na Yehowa Ðasefowo be yewoafia Biblia ame sia ame.
Ame siwo kpɔ gome le dɔ sia me se le wo ɖokui me be yewozã yewoƒe ɣeyiɣi nyuie. "
Le ɣleti eve siwo me Ðasefoawo wɔ dɔ sia me la, woma agbalẽ vovovo siwo wu 37,000.
Ame 600 kloe bia be Ðasefoawo nawɔ ɖoɖo be yewoayi Biblia me dzeɖoɖoa dzi.
Ðasefo Siwo Le Zimbabwe Le Ƒe 2015 "Srɔ̃ Yesu! "
Nutome Gã Takpekpewo Wɔm Le Dukɔwo Dome Takpekpe Ðedzesi Aɖe Si Wowɔ Ƒe Ðekae Nye Esia Megbe
HARARE, Zimbabwe​ Yehowa Ðasefo siwo le Zimbabwe dze ƒe 2015 "Srɔ̃ Yesu! "
Nutome Gã Takpekpewo gɔme le Fiɖa, July (Siamlɔm) 31 lia dzi.
Ŋkeke etɔ̃ ƒe wɔna sia ayi edzi kwasiɖa sia kwasiɖa hena kwasiɖa 12 sɔŋ va se ɖe October (Kele) ƒe domedome.
Geoffrey Jackson, si nye Dɔdzikpɔhaa me tɔ, le Biblia me nuƒo aɖe ƒom le ƒe 2014 dukɔwo dome takpekpea me le Zimbabwe.
Ðasefo siwo nye dukɔa me tɔ eve le eƒe axa eveawo nɔ eƒe nyawo gɔme ɖem zi ɖeka na vavalawo.
Aƒetɔ John Hunguka, si nye Yehowa Ðasefowo ƒe nyanuɖela le Zimbabwe gblɔ be: "Amewo le mɔ kpɔm na ƒe sia me ƒe takpekpea vevie le dzidzedze gã si míekpɔ le ƒe 2014 dukɔwo dome takpekpe si míewɔ le Harare me la koŋ ta. Dukɔwo dome takpekpe ma nye wɔna ɖedzesi aɖe le Yehowa Ðasefo siwo le dukɔ sia me ƒe ŋutinya me. "
Zimbabwetɔwo ƒe nyadzɔdzɔgbalẽ xɔŋkɔ aɖe si woyɔna be NewsDay ka nya ta be dukɔwo dome takpekpe siae nye "subɔsubɔwɔna gãtɔ kekeake " si wowɔ le dukɔ sia me kpɔ, eye wòna be Yehowa Ðasefowo va zu "ame siwo ŋu nyakakadɔwɔlawo yi edzi ƒo nu le wu " le ƒe 2014 me la dometɔ ɖeka.
Ame 82,000 kple edzivɔ aɖewo yɔ Dukɔa Ƒe Bɔlƒoƒe si le Harare taŋtaŋ le takpekpe si wowɔ le ƒe 2014 me la ƒe ŋkeke mamlɛtɔ dzi.
Esi wobia gbe aƒetɔ John Jubber, si nye Ðasefoawo ƒe alɔdzedɔwɔƒe si le Zimbabwe, ƒe ame dɔdɔ le takpekpea ƒe nuwuwu la, egblɔ be: "Míexɔ ame dɔdɔ 3,500 tso Brazil, Germany, Amerika, Zambia kple Kenya. "
Le ƒe sia me la, Ðasefo siwo le Zimbabwe awɔ "Srɔ̃ Yesu! " Nutome Gã Takpekpe 39 le teƒeteƒewo.
Teƒe siwo woawɔe le la dometɔ ɖekae nye Zimbabwe Dukɔwo Dome Adzɔnuɖefiaƒe.
Woawɔ takpekpe bliboa alo eƒe akpa aɖe le Chinagbe (Mandarin), Chitonga (Zimbabwe), Eŋlisi, Ndebele (Zimbabwe), Shona, Swahili kple Zimbabwe Tokunɔgbe me.
Àkpɔ ŋkekeawo kple teƒe siwo tututu woawɔ takpekpe siawo le le Zimbabwe la le Yehowa Ðasefowo ƒe nyatakakadzraɖoƒe si nye jw.org.
Dziɖuɖumegãwo De Bubu Ŋutsu Aɖe Kple Via Ŋutsu Ŋu Le Esi Woɖe Ame Etɔ̃ Aɖewo Tso Ʋu Bidzo Me Ta
Jorim, Christiane kple Andreas Bonk.
Andreas nɔ kɔdzi le afɔku aɖe si wòdze le nudzɔdzɔ bubu aɖe me la ta le nunanaa xɔɣi.
SELTERS, Germany Andreas Bonk, si nye Yehowa Ðasefo kple via ŋutsu Jorim nɔ ame siwo wona nunana tsɔ de bubu wo ŋu le April (Afɔfiɛ) 16, 2015 dzi le esi woɖe ame aɖewo ƒe agbe le ʋu aɖe si bi dzo me la ta.
Wonaa nunana wo le nunanawɔna aɖe si me Baden-Württemberg Du si le Germany ƒe anyieheɣedzeƒe ƒe dudɔnunɔla si kpɔa dukɔmenyawo gbɔ kple dudzikpɔla eve siwo tso Obersulm kple Waiblingen, siwo nye du siwo me nunanaxɔlawo tso la, kpɔ gome le la me.
Dudɔnunɔla si kpɔa Dukɔmenyawo gbɔ aƒetɔ Reinhold Gall (foto si le etame, etɔ̃lia tso ɖusime) tsɔ Baden-Württemberg Dua Ƒe Agbeɖeɖenunana (Lebensrettungsmedaille des Landes Baden-Württemberg) la na aƒetɔ Andreas Bonk.
Aƒetɔ Bonk srɔ̃ Christiane (foto si le etame, domedome), xɔ nunana la le srɔ̃a ŋkɔ me, elabe ŋutsua dze afɔku le nudzɔdzɔ bubu aɖe me eye wòle kɔdzi le nunanaa xɔɣi.
Le wɔna ma ke me la, Obersulm ƒe dudzikpɔla aƒetɔ Tilman Schmidt (foto si le etame, miame ɖaa), tsɔ Bubudeameŋu Ƒe Ðaseɖigbalẽ (Ehrungsurkunde) na Jorim Bonk (foto etametɔ, domedome).
Le May (Damɛ) 11, 2014 dzi la, Andreas kple Jorim Bonk tsɔ ʋu to ʋumɔ gã aɖe dzi ɖo ta Yehowa Ðasefowo ƒe kpekpe gã aɖe si me Andreas aƒo Biblia me nuƒo le.
Esi wole mɔa dzi yina la, wova do go ɖe ʋufɔku dziŋɔ aɖe nu.
Amerikatɔwo ƒe gbadagba ene aɖewo xaxa ɖe ʋu si mu ɖe axa ɖeka dzi henɔ bibim la me.
Aƒetɔ Bonk kple via ŋutsua kple ame eve bubu aɖewo tɔ woƒe ʋuwo va ɖe wo le ʋu bidzo la me.
Andreas de eƒe agbe afɔku me be yeaɖe gbadagba siawo le ʋu si nɔ bibim la me, enɔ edzi ʋuu va se ɖe esime dzotsilawo, kpovitɔwo kple dɔnɔkɔʋuwo va ɖo.
Gake nublanuitɔe la, gbadagba ɖeka ƒe agbe tsi eme.
Nyadzɔdzɔgbalẽ si nye Sulmtaler Woche ka nya ta be Dudɔnunɔla Gall gblɔ na ameɖelawo be, "Miewɔ kalẽ, miewɔ ŋutsu eye miebu miaƒe agbe ŋu gɔ̃ hã o. "
Dudzikpɔla Schmidt gblɔ kpee be, "Mí Obersulmtɔwo, míekpɔ ŋudzedze ɖe mia ŋu ŋutɔ. "
Foto si woɖe le afi si ʋufɔku la dzɔ le.
Aƒetɔ Andreas Bonk gblɔ nu si ʋãe wòwɔ nu kalẽtɔe ale: "Vevesese ɖe hanyevi ŋue ʋãm metɔ esi mekpɔ ʋu si dze afɔkua.
Agbe ɖe sia ɖe xɔ asi le ŋkunyeme. . . .
Meka ɖe edzi be ne esia tɔgbi dzɔ ɖe nye ƒometɔ aɖe dzi la, ame bubuwo akpɔ nublanui na wo ahado dzi akpe ɖe wo ŋu. "
Aƒetɔ Jorim gblɔ kpee be, "Ele vevie be míagaŋlɔ ame siwo hiã tu la be o. "
Nunana ƒe wɔnaa yi edzi le Obersulm Dukpata me.
Germaniatɔwo ƒe nyadzɔdzɔgbalẽ si nye STIMME.de ka nya ta tso wɔnaa ŋu eye wògblɔ be Waiblingen ƒe dudzikpɔla aƒetɔ Andreas Hesky (foto etametɔ, evelia tso ɖusime), gblɔ be: "Ele be nu si miewɔ la nanye dada na mi.
Enye dada na Waiblingen-dua be dumevi siawo tɔgbi le eme.
Mienye kpɔɖeŋu nyui na dukɔmeviwo. "
Yehowa Ðasefo Siwo Le Ukraine Ƒe Nuto Siwo Me Aʋa Le Edzi Yim Le Kpɔ Wɔna Tɔxɛ Aɖe To Videokadodowo Dzi
LVIV, Ukraine Yehowa Ðasefo siwo le Ukraine wɔ kpekpe tɔxɛ aɖe le February (Dzodze) 14, 2015 ale be woatsɔ Biblia me nyawo ade dzi ƒo na woƒe hametɔ 17,000 kple edzivɔ siwo le Ukraine ƒe ɣedzeƒenuto si me wole aʋa wɔm le me.
Wowɔ gaƒoƒo eve ƒe wɔna sia le Yehowa Ðasefowo ƒe alɔdzedɔwɔƒe si le Lviv eye ame siwo le Ukraine ƒe ɣedzeƒenuto me kple dukɔa ƒe nuto bubuwo me kpɔ wɔna sia tẽe to videokadodowo dzi.
Kpekpe sia va ɖe ɣeyiɣi nyuitɔ dzi, elabe woda bɔmb wòva gblẽ nu ŋɔdzitɔe le ƒutadu si woyɔna be Mariupol la me le January (Dzove) 24, 2015 dzi, eye esia na be Ðasefowo ƒe aƒe 3 kple woƒe xɔ 58 dome gblẽ.
Ðasefo ɖeka xɔ abi vevie le nudzɔdzɔ sia me, eye Ðasefo bubu si xɔ ƒe 16 pɛ ko la ƒe agbe tsi eme.
Hame geɖewo va kpe ta le Fiaɖuƒe Akpata me le Makiyivka si le nuto si me aʋaa le edzi yim le la me be woase wɔnaa me nyawo esime wɔnaa le edzi yim le Ukraine alɔdzedɔwɔƒea.
Yehowa Ðasefowo ƒe alɔdzedɔwɔƒe siwo le Russia kple Ukraine wɔ ɖoɖo lé wɔnaa bliboa heɖee na wo nɔvi siwo le Belarus kple Russia.
Esia wɔe be Ðasefo 186,258 siwo le Belarus kple Russia hã kpɔ gome le wɔnaa me tsɔ kpe ɖe Ðasefo 150,841 siwo kpɔ gome le eme le Ukraine la ŋu. Ale Ðasefo siwo katã kpɔ gome le wɔnaa me ƒe agbɔsɔsɔ va nye 337,099.
Aƒetɔ Gustav Berki, si nye Yehowa Ðasefowo ƒe nyanuɖela le Ukraine, gblɔ be: "Míaƒe kpekpeɖeŋunadɔwo ŋuti nyatakakawo fa akɔ na mía nɔvi siwo le Ukraine ƒe nuto siwo me aʋa le edzi yim le la ŋutɔ.
Eye ale si kpekpeɖeŋudɔwɔlawo le kpekpem ɖe mía xɔlɔ̃ siwo si aʋa yi Rostov-on-Don si le Russia ŋu la hã fa akɔ na ame ŋutɔ. "
Aƒetɔ Yaroslav Sivulskiy, si nye Yehowa Ðasefowo ƒe nyanuɖela le Russia, gblɔ be: "Wonya Yehowa Ðasefowo le xexea me godoo be wonye ŋutifafamewo eye womedea akpa aɖeke dzi le dunyahenyawo me o.
Wohe susu yi Biblia me nya siwo tae womedea akpa aɖeke dzi o la hã dzi le kpekpe sia me.
Eɖe nu si tae mímekpɔa gome le aʋawɔwɔ me o, míeɖanye Russiatɔwo, Ukrainetɔwo alo dukɔ bubu me tɔwo o la hã me. "
Yehowa Ðasefo eve aɖewo siwo le Horlivka le Donetsk-nutoa me tsi agbe esime bɔmb va dze aƒe si me wonɔ la dzi.
Va se ɖe fifia la, Ukraine alɔdzedɔwɔƒea ɖo Kpekpeɖeŋunakɔmiti 14 be woakpɔ woƒe hametɔ siwo le nuto si me aʋaa le edzi yim le la ƒe hiahiãwo gbɔ.
Kɔmiti siawo lɔ nuɖuɖu tɔn 149 kple awudodo tɔn 21 kple edzivɔwo yi na woƒe hametɔwo kple ame siwo menye Ðasefowo o siaa le nutoa me.
Kɔmitiawo di mlɔƒe na aʋasila 7,600 kple edzivɔwo eye wole aƒe alo woƒe tadeaguƒe siwo woyɔna be Fiaɖuƒe Akpatawo la dometɔ siwo dome gblẽ la ɖɔm ɖo eye wole yeyewo hã tum.
Le kpɔɖeŋu me, le ƒutadu si nye Mariupol me la, esi wodze dua dzi ƒe ŋkeke eve megbe pɛ la, Kpekpeɖeŋunakɔmitia wɔ ɖoɖo lɔlɔ̃nu faa dɔwɔla 160 aɖewo te woƒe hametɔwo ƒe xɔ 34 siwo ŋu nu gblẽ le la ɖɔɖɔ ɖo.
Bɔmb gbã ʋutɔɖoƒe aɖe si tsiã ɖe Fiaɖuƒe Akpata nu le Mariupol (medze le fotoa me o).
Aƒetɔ Berki gaɖe nu me yi ŋgɔ ku ɖe ale si kpekpeɖeŋunadɔ siwo dzi kpɔm Ukraine alɔdzedɔwɔƒea le la te ŋu kpɔ amewo ƒe ŋutilãmenuhiahiã siwo hiã kpata la gbɔ na woe la ŋu.
Egblɔ be: "Tsɔ kpe ɖe kpekpe tɔxɛ sia ŋu la, dzikpɔla mɔzɔlawo yi ɖakpɔa Yehowa Ðasefowo ƒe hatsotso 136 siwo le nuto si me aʋaa le edzi yim le me la ɖa.
Abe ale si wònɔna le Yehowa Ðasefowo ƒe hamewo me le xexea me godoo ene la, hamemetsitsi siwo le hame mawo me yi edzi le dzi dem ƒo na woƒe hametɔ siwo hiã tu hetsɔ Biblia le akɔ fam na wo. "
Yehowa Ðasefo Siwo Tso Dukɔ Vovovowo Me Naa Kpekpeɖeŋu Ame Siwo Ŋu Nepal Anyigbaʋuʋua Gblẽ Nu Le
KATHMANDU si le Nepal Yehowa Ðasefo siwo tso Bangladesh, Germany (Allemagne), India, Japan, Switzerland (Suisse) kple Amerika wɔ ɖeka le kpekpeɖeŋu nam ame siwo ŋu anyigba si ʋuʋu le Nepal le April 25, 2015 dzi gblẽ nu le. Anyigbaʋuʋu sia wu ame akpe geɖewo, eye Yehowa Ðasefo ɖeka kple via eve hã ƒe agbe tsi eme.
Anyigba gaʋuʋu le Nepal ake le May 12, 2015 dzi.
Gake Ðasefoawo gblɔ be nu vevi boo mewɔ yewoƒe hamevi aɖeke le anyigbaʋuʋu evelia sia me o, wo dometɔ aɖeke meku o, eye megblẽ nu boo le woƒe nunɔamesiwo hã ŋu o.
Yehowa Ðasefowo naa nuɖuɖu woƒe haxɔsetɔwo kple ame bubu siwo ŋu anyigbaʋuʋua gblẽ nu le la zi eve gbe sia gbe.
Le ŋkeke si kplɔ anyigbaʋuʋu gbãtɔa ɖo la, Yehowa Ðasefowo ƒe alɔdzedɔwɔƒe si le Nepal ƒe ame dɔdɔwo yi ɖakpɔ woƒe hame ɖe sia ɖe me tɔwo ɖa le Kathmandu Balime, si nye afi si anyigbaʋuʋua nu sẽ wu le ne woanya ame siwo ŋu anyigbaʋuʋua gblẽ nu le la ƒe hiahiãwo.
Anyigbaʋuʋua gbã Ðasefowo ƒe aƒe 38 keŋkeŋ eye wògblẽ nu le woƒe aƒe 126 bubuwo hã ŋu.
Wona dzeƒe woƒe hametɔ siwo ƒe aƒewo dome gblẽ la le woƒe haxɔsetɔwo ƒe aƒe me, eye wona dzeƒe wo dometɔ bubuwo hã le woƒe tadeaguƒe siwo woyɔna be Fiaɖuƒe Akpatawo me kple agbadɔ siwo wotu ɖe dogbadzi la me.
Eteƒe medidi o, nuɖuɖuawo va sɔ gbɔ ɖe edzi esi woƒe hametɔ siwo le Bangladesh, India kple Nepal ƒe du siwo nye Birgunj, Damauli, Mahendranagar kple Pokhara me hã lɔ nuɖuɖuwo vae.
Woɖo Kpekpeɖeŋunakɔmiti aɖe si le lɔlɔ̃nu faa dɔwɔla siwo tso India, Japan kple Nepal ƒe dɔwo dzi kpɔm wole xɔ tum na ame siwo ŋu anyigbaʋuʋua gblẽ nu le be woanɔ zazãm gbɔ.
Lɔlɔ̃nu faa dɔwɔla siwo tso Yehowa Ðasefowo ƒe alɔdzedɔwɔƒe si le Nepal le kpekpeɖeŋunanu siwo wolɔ tso Nepal ƒe du si nye Birgunj me la nu ƒom ƒu.
Aƒetɔ Reuben Thapaliya, si nye Yehowa Ðasefowo ƒe nyanuɖela le Nepal, gblɔ be: "Menye ame siwo ŋu anyigbaʋuʋua gblẽ nu le la ƒe ŋutilãmehiahiãwo ŋu koe míetsi dzi ɖo o, míetsi dzi ɖe ale si míado ŋusẽ wo le mawusubɔsubɔ me hã ŋu.
To vovo na tsi, nuɖuɖu kple mlɔƒe didi na ameawo la, míetsɔ Biblia me nyawo hã le akɔ fam na wo. "
Aƒetɔ Gary Breaux, si wodɔ ɖa tso Yehowa Ðasefowo ƒe dɔwɔƒegã ɖi tsa to nuto si me anyigbaʋuʋua gblẽ nu le la me le May 2 va se ɖe May 5, 2015 dzi, eye wòyi ɖakpɔ woƒe hamewo kple ƒome ɖekaɖekawo ɖa.
Le May 4, 2015 dzi la, aƒetɔ Breaux ƒo nuƒo tɔxɛ aɖe si wotu ɖe Biblia dzi eye amewo kpɔ wɔnaa tẽe to videokadodowo dzi le hame siwo le nuto bubuwo me hã me.
Tsɔ kpe ɖe eŋu la, aƒetɔ Kenji Chichii si wodɔ ɖa tso Yehowa Ðasefowo ƒe alɔdzedɔwɔƒe si le Japan hã va ɖo le May 5, 2015 dzi.
Eya hã yi ɖakpɔ ƒomewo ɖa eye wòƒo nuƒo siwo wotu ɖe Biblia dzi tsɔ de dzi ƒo na wo.
Ame dɔdɔ si tso Yehowa Ðasefowo ƒe dɔwɔƒegã Gary Breaux (le ɖusime), le ŋku lém ɖe nu siwo gblẽ le aƒe aɖe ŋu la ŋu.
Yehowa Ðasefowo ƒe alɔdzedɔwɔƒe si le Germany dɔ Yehowa Ðasefo aɖewo ɖa, wo dometɔ ɖeka nye ɖɔkta si dea ame alɔ̃ me, ɖeka nye amekola, ɖeka hã nye dɔnɔdzikpɔla eye bubu hã nye dɔnɔdzikpɔla si kpɔa nudzɔdzɔ kpatawo gbɔ.
Ame siawo zãa atike siwo Ðasefo siwo le Bangladesh, India kple Japan ɖo ɖa la kple dɔwɔnu siwo wozãna le amekoko kple dɔwɔwɔ na ame siwo xɔ abi vevie me siwo wotea ŋu tsɔna yia teƒeteƒewo bɔbɔe la tsɔ kpɔ ame siwo dze afɔku la gbɔ le Fiaɖuƒe Akpatawo me le afi si anyigbaa ʋuʋu le, eye wowɔ dɔ aduadu kple Nepal Kpekpeɖeŋunakɔmiti la.
Lɔlɔ̃nu faa dɔwɔlawo le nuɖuɖu nam amewo le Fiaɖuƒe Akpata me afi si woxɔ ame siwo ŋu anyigbaʋuʋua gblẽ nu le la ɖo.
Aƒetɔ J. R. Brown, si nye Yehowa Ðasefowo ƒe nyanuɖela le woƒe dɔwɔƒegã gblɔ be: "Míaƒe kpekpeɖeŋunadɔa ayi edzi ɖaa, elabena míenyae be ame siwo ŋu anyigbaʋuʋua gblẽ nu le la hiã nu geɖe wu ŋutilãmenuwo ko.
Míaƒe haxɔsetɔ siwo le Nepal kple ame bubu siwo tsi agbe le anyigbaʋuʋu siawo me ate ŋu aka ɖe edzi be míayi edzi atsɔ Biblia me nyawo anɔ akɔ fam na yewo ahanɔ ŋutilãmekpekpeɖeŋu hã nam yewo.
Míaŋlɔ wo be o, eye míaɖo ŋku wo dzi le míaƒe gbedodoɖawo me. "
Yehowa Ðasefowo Kpɔ Gome Le Agbalẽɖeɖefia Gãtɔ Kekeake Si Wowɔ Le Spania-dukɔ Aɖe Me Kpɔ La Me
MEXICO CITY​ Wokpe Yehowa Ðasefowo be woava kpɔ gome le Guadalajara Ƒe Dukɔwo Dome Agbalẽɖeɖefia, si nye agbalẽɖeɖefia gãtɔ kekeake si wowɔ le Spania-dukɔ aɖe me kpɔ la me. Le xexea me godoo la, esiae nye agbalẽɖeɖefia gãtɔ evelia si wowɔ kpɔ, eye Frankfurt Agbalẽɖeɖefia si wowɔ le Germany lae nye gãtɔ kekeake.
Wɔnaa yi edzi le Guadalajara le Mexico tso November 28 va se ɖe December 6, 2014 dzi eye ame siwo ɖi tsa va wɔnaa teƒe la wu 760,000.
Woma agbalẽ si nye Nya Siwo Sɔhɛwo Biana​ Ŋuɖoɖo Siwo Wɔa Dɔ ƒe babla eveawo ƒe agbɔsɔsɔme si nye 4,000 kple edzivɔ.
Wokpe agbalẽtaƒe 1,900 aɖewo tso dukɔ 44 me be woava kpɔ gome le wɔna sia me, eye Yehowa Ðasefowo hã le wo dome. Ðasefoawo ɖo Biblia kple Biblia-srɔ̃gbalẽwo ɖe agbadɔ aɖe me. Biblia-srɔ̃gbalẽ siawo ku ɖe ƒomewo, sɔhɛwo kple ɖeviwo ƒe hiahiã aɖewo koŋ ŋu.
Aƒetɔ Gamaliel Camarillo, si nye Yehowa Ðasefowo ƒe nyanuɖela le Mexico, gblɔ be: "Le ŋkeke ene siwo míeɖo agbalẽwo ɖe agbadɔ sia me me la, ame siwo wu 10,000 sɔŋue va míaƒe agbadɔa me eye míena agbalẽ 29,000 kloe wo gamaxɔmaxɔe.
Gake taɖodzinu si le mía si yi ŋgɔ wu agbalẽwo mama ko.
Wotrɔ asi le míaƒe agbalẽwo ŋu be woana amewo nakpɔ ale si Biblia ƒe aɖaŋuɖoɖowo ɖea vi na ame miliɔn geɖewo gbe sia gbe la. "
Yehowa Ðasefowo Dze "Srɔ̃ Yesu! "
Takpekpe Gãwo Gɔme Le Amerika Dua Ƒe Nuto 11 Me
NEW YORK Yehowa Ðasefowo adze woƒe "Srɔ̃ Yesu! "
Takpekpe Gãwo ƒe gbãtɔ gɔme le United States (États-Unis) le Fiɖa, May 22, 2015 ƒe ŋdi.
Le kwasiɖanuwuwu ma la, woawɔ wɔna siawo siwo ame sia ame ate ŋu ade faa femaxee la le teƒe 11 bubuwo. Teƒe siawo dometɔ ɖekae nye Stanley Theater xɔŋkɔ si le Jersey City le New Jersey (foto si le dzedzem le etame).
Ðasefoawo le mɔ kpɔm be ame siwo ade takpekpe sia le teƒe 11 siawo katã awu 41,000 gbe sia gbe.
J. R. Brown, si nye Yehowa Ðasefowo ƒe nyanuɖela le woƒe dɔwɔƒegã si le Brooklyn le New York, gblɔ be: "Míaxɔ ame siwo katã ava wɔ ɖeka kpli mí le takpekpe sia me le woƒe nutowo me la atuu kple vividodoɖeameŋu gã aɖe, eye míeka ɖe edzi be dzi adzɔ wo ŋutɔ be yewodi ɣeyiɣi va.
Yesu ƒe nufiafia ʋãmewo ƒe ɖeɖefia wɔdɔɖeamedzi siwo ŋu wotrɔ asi le be wòakpe ɖe ɖeviwo kple tsitsiawo siaa, siwo le nɔnɔme vovovowo me ŋu la, ayi edzi le "Srɔ̃ Yesu! "
Takpekpe Gã ƒe ŋkeke etɔ̃awo katã me. " Yehowa Ðasefowo awɔ "Srɔ̃ Yesu! "
Takpekpe Gã 5,000 aɖewo tso May 2015 va se ɖe January 2016 me le dukɔ 92 me.
Takpekpe sia si ŋu Yehowa Ðasefowo ƒe Dɔdzikpɔhaa wɔ ɖoɖo ɖo la bliboa katã alo eƒe akpa aɖewo ayi edzi le gbe 347 me, gbe siawo dometɔ 55 nye tokunɔgbewo.
Ðasefowo Na Kpekpeɖeŋu Ame Siwo Tsi Ðe Le Chile
Fiaɖuƒe Akpata si le Copiapó si me tsi kple ba yɔ fũu.
SANTIAGO, Chile (Chili) Tsi gã aɖe dza le March 25, 2015 dzi le Atacama-nutoa me le Chile ƒe dzigbe, eye wòna ba kple tsi xɔ nutoa me katã. Ƒe 80 sɔŋue nye esia womegakpɔ esia gbegbe teƒe kpɔ o.
Tsiɖɔɖɔ sia gblẽ nu le ame 30,000 kple edzivɔwo ŋu, ena hã be ame 3,000 va tsi sitsoƒe siwo woɖo ɖi na nudzɔdzɔ kpatawo eye woka nya ta be ame 25 ya teti ƒe agbe tsi eme.
Yehowa Ðasefowo ƒe alɔdzedɔwɔƒe si le Chile ka nya ta be nu vevi mewɔ Ðasefo aɖeke o, eye wo dometɔ aɖeke hã meku o.
Ke hã, Ðasefoawo ƒe aƒe adre dome gblẽ keŋkeŋ eye nu gblẽ le aƒe geɖewo hã ŋu.
Tsiɖɔɖɔa gbã Fiaɖuƒe Akpata ɖeka keŋkeŋ eye wògblẽ nu le eve bubuwo hã ŋu.
Nu siwo dome gblẽ le Diego de Almagro, du si ŋu tsiɖɔɖɔa gblẽ nu le vevie.
Le Copiapó, si nye du siwo me tsiɖɔɖɔa gblẽ nu le wu dometɔ ɖeka me la, Yehowa Ðasefowo ɖo kpekpeɖeŋunakɔmitiwo be woaxɔ nyatakakawo eye woadzra teƒeawo ɖo.
Wodɔ alɔdzedɔwɔƒea teƒenɔla ɖeka hã ɖo ɖa be wòagblɔ Biblia me nyawo atsɔ afa akɔ na Ðasefo siwo le nutoa me ahade dzi ƒo na wo.
Enumake Ðasefo siwo tso Antofagasta, Arica, Calama, Caldera, Iquique kple La Serena ɖo kpekpeɖeŋunanuwo ɖe woƒe haxɔsetɔ siwo hiã tu.
Ðasefoawo le kpekpeɖeŋunanuwo lɔm le Fiaɖuƒe Akpata aɖe me le Alto Hospicio be yewoatsɔ ayi na ame siwo ŋu tsiɖɔɖɔa gblẽ nu le.
Jason Reed, si nye Yehowa Ðasefowo ƒe nyanuɖela le Chile, gblɔ be: "Nu si dzɔ ɖe mía nɔviawo dzi te ɖe mía dzi ŋutɔ, eye míaƒe kpekpeɖeŋunakɔmitia sɔ gbe be yeana kpekpeɖeŋu le teƒeawo dzadzra ɖo kple xɔ yeyewo tutu ƒe dɔ si axɔ ɣeyiɣi didi la me.
Míeɖoe hã be míafa akɔ na ame siwo katã ŋu tsiɖɔɖɔa gblẽ nu le ahade dzi ƒo na wo. "
Yehowa Ðasefowo Ðo Amerika Tokunɔgbegɔmeɖeƒe Le Florida
FORT LAUDERDALE, Florida​ Le November 14, 2014 dzi la, Yehowa Ðasefowo te Amerika Tokunɔgbegɔmeɖeƒea ɖeɖe tso woƒe Gbetakpɔxɔ Habɔbɔa Ƒe Hehenaƒe si le Patterson le New York yi Fort Lauderdale si le Florida ƒe dɔwo gɔme.
Yehowa Ðasefowo dze Biblia kple Biblia-srɔ̃gbalẽwo gɔme ɖeɖe ɖe Amerika Tokunɔgbe me le Patterson tso ƒe 1995 me ke.
Le ɣleti ʋɛ siwo va yi me la, Ðasefoawo te asitɔtrɔ le woƒe teƒe si le Fort Lauderdale la ŋu, woɖo dɔwɔxɔ yeyewo kple dɔwɔƒe si woléa nuwo ɖe mɔ̃ dzi le ɖe teƒe sia.
Tso May 2015 me la, Ðasefoawo ƒe Amerika Tokunɔgbegɔmeɖeƒea dze dɔ gɔme bliboe le teƒe sia.
Ðasefoawo daa Amerika Tokunɔgbe me videowo ɖe internet dzi le woƒe nyatakakadzraɖoƒe si nye jw.org, eye wowɔa DVD geɖewo hã.
Wozãa wo edziedzi le woƒe kwasiɖa sia kwasiɖa ƒe kpekpe siwo wowɔna le tokunɔgbehame 500 kple edzivɔ siwo le xexea me godoo me la me, eye wogazãa wo le woƒe takpekpe sue kple gã siwo wowɔna ƒe sia ƒe hã me.
Aƒetɔ Jonathan Galvez si nye Ðasefoawo ƒe Amerika Tokunɔgbegɔmeɖeƒea dzi kpɔla si le Florida gblɔ be: "Míaƒe taɖodzinue nye be míana ame siwo katã zãa Amerika Tokunɔgbea nase míaƒe videoawo gɔme bɔbɔe, eɖanye dukɔ ka ke mee wotso alo afi kae wode suku se ɖo o. "
Egblɔ yi edzi be: "Wozãa Amerika Tokunɔgbea le dukɔ siwo ade 45 me, eye abe ale si ko ame siwo ƒoa nu ƒe gbewo toa vovo ene la, nenema kee dzesi siwo tokunɔwo zãna tsɔ gblɔa nyawoe hã toa vovo tso teƒe yi teƒe.
Esi míeɖe míaƒe gbegɔmeɖeƒea yi Fort Lauderdale fifia la, míaƒe gbegɔmeɖelawo va le nuto si me Amerika Tokunɔgbea zãla siwo tso dukɔ vovovowo me la sɔ gbɔ ɖo wu la me. "
Le ƒe 2014 me la, Frank Bechter, si nye agbalẽnyalagã le hadomenyawo kple gbegbɔgblɔ ŋuti nyawo me la de Yehowa Ðasefowo ƒe tokunɔgbe me takpekpe gã aɖe si wowɔ le Richmond si le Virginia kple susu be yeaku nu me tso tokunɔgbewo kple tokunɔwo ŋu.
Nunyalagã Bechter gblɔ be, "Ale si miaƒe habɔbɔa léa fɔ ɖe Amerika Tokunɔgbe gɔme ɖeɖe kple tokunɔgbe me wɔna adodoeawo wɔwɔ ŋu dze ƒãa le Richmond wɔnaa me, vevietɔ le ale si miezã mawunyakpukpuiwo ƒe video siwo gɔme woɖe nyuie la edziedzi ta.
Mekpɔe be Amerika Tokunɔgbe si wozã la de ŋgɔ ŋutɔ. "
Eyi edzi be, "Mekpɔ ŋudzedze ɖe Ðasefoawo ƒe kutrikuku le Biblia la gɔme ɖeɖe nyuie ɖe Amerika Tokunɔgbe me la ŋu ŋutɔ, elabe ŋudɔwɔnu vevi aɖe wònye le míaƒe dukɔa kple xexe bliboa ƒe ŋutinya me.
Eye mexɔe se be ele be tokunɔwo hã ƒe asi nasu ŋudɔwɔnu vevi siwo ɖea vi na ame bubuwo le xexea me godoo la dzi. "
Yehowa Ðasefowo ƒe gbegɔmeɖela siwo le xexea me godoo ɖea video geɖewo gɔme ɖe tokunɔgbe 80 aɖewo me eye womaa wo na amewo femaxee.
Yehowa Ðasefowo wɔ JW Library Sign Language dɔwɔnu hã, eye amewo tea ŋu wɔa tokunɔgbe me video siwo le jw.org nyatakakadzraɖoƒea ƒe kɔpi, ɖoa wo ɖe ɖoɖo nu heƒoa wo le edzi bɔbɔe.
Guatemala-sukuwo Le Yehowa Ðasefowo Ƒe Agbalẽwo Zãm Tsɔ Le Sɔhɛwo Ƒe Ŋutasẽnuwɔwɔ Nu Tsim
MEXICO CITY Guatemala-suku etɔ̃ bia tso Yehowa Ðasefowo si be woana woƒe agbalẽwo yewo yewoatsɔ afia nu sukuviwo.
Yehowa Ðasefowo na agbalẽ 3,500 siwo le Spaingbe kple Quichégbe me la sukuawo.
Quichégbe nye Amerika Indiatɔwo ƒe gbe aɖe si nye Mayagbe ƒomevi aɖe si wodona le Guatemala ƒe ɣedzeƒetonyigbawo dzi..
Dziɖuɖu Ƒe Kɔƒenutowo Me Gɔmedzesuku si le Paraje Xepec: Nufiala aɖe zã Yehowa Ðasefowo ƒe agbalẽ siwo nye Nye Agbalẽ si Nye Biblia Ŋutinyawo kple Nye Biblia Nusɔsrɔ̃wo tsɔ le nu fiam sukuviwo.
Sukuawo do ta ɖe Yehowa Ðasefowo gbɔ, elabena Yehowa Ðasefowo nye habɔbɔ ʋɛ siwo taa agbalẽwo ɖe Quichégbe me la dometɔ ɖeka, eye woƒe agbalẽwo dometɔ geɖe ƒoa nu tso kuxi siwo me tom Guatemala-sɔhɛwo le la ŋu.
Nufialagã Maria Cortez gblɔ le agbalẽ si Dziɖuɖu Ƒe Kɔƒenutowo Me Gɔmedzesuku si le Paraje Xepec ɖo ɖa tsɔ bia agbalẽawo me be, agbalẽ siawo akpe ɖe yewo ŋu "yewoakpɔ agbe nyui nɔnɔ ƒe dzidzenu siwo amegbetɔƒomea hiã vevie la ta. "
Elisa Molina de Sthall Dziɖuɖu Ƒe Kɔƒenutowo Me Suku: Sukuviwo le Nye Agbalẽ si Nye Biblia Ŋutinyawo si le Quichégbe me xlẽm.
Numekuku si yi edzi nyitsɔ laa ɖee fia be sɔhɛwo ƒe nu vlo wɔwɔ kple ŋutasẽnuwɔwɔ le dzidzim ɖe edzi le Guatemala-dukɔ bliboa me.
Le susu sia ta la, woto habɔbɔ geɖewo vɛ le Guatemala siwo dometɔ ɖekae nye Mɔxexe Ðe Ŋutasẽnuwo Nu Ƒe Ðoɖo kple susu be woana hehe "sukuviwo, dzilawo, nufialawo, nutoa me dziɖuɖumegãwo kple nutoa me tɔwo katã be woawɔ ɖoɖo be dedienɔnɔ nanɔ sukuwo me, eye woawɔ ɖoɖo ɖe sukufefewo kple asinudɔwo fiafia hã ŋu. "
Esia ta Dukɔa Ƒe Gɔmedzesuku Si Me Wosrɔ̃a Nu Tso Agbledede Hã Ŋu Le, Elisa Molina de Sthall Dziɖuɖu Ƒe Kɔƒenutowo Me Suku kpakple Dziɖuɖu Ƒe Kɔƒenutowo Me Gɔmedzesuku si le Paraje Xepec bia be Ðasefowo naɖo Quichégbe me gbalẽ si nye Nye Agbalẽ si Nye Biblia Ŋutinyawo ɖe yewo.
Dukɔa Ƒe Gɔmedzesuku Si Me Wosrɔ̃a Nu Tso Agbledede Hã Ŋu Le bia hã be Ðasefoawo naɖo woƒe agbalẽ si kpena ɖe sɔhɛwo ŋu si ƒe tanyae nye Nya Siwo Sɔhɛwo Biana-Ŋuɖoɖo Siwo Wɔa Dɔ ƒe Babla 1 kple 2 siwo le Spaingbe me ɖe yewo.
Sukuawo na agbalẽawo sukuviawo dzilawo ale be woate ŋu akpe aɖe wo viwo ŋu woadzra ɖo ɖe woƒe sukudɔdeasi siwo ku ɖe agbe nyui nɔnɔ ŋuti nusɔsrɔ̃ ŋu le aƒe me ŋu.
Gakpe ɖe eŋu la, sukua le video siwo nye Vi Nudomegblẽlaa Trɔ Gbɔ, si Yehowa Ðasefowo wɔ la zãm tsɔ le nu fiam sukuviawo.
Erick De Paz, si nye Yehowa Ðasefowo ƒe nyanuɖela le Guatemala gblɔ be: "Togbɔ be míaƒe taɖodzinu vevitɔe nye be míagblɔ Biblia me gbedeasia na amewo le woƒe aƒewo me hã la, enye dzidzɔ na mí be nufialawo kple dzilawo siaa le míaƒe agbalẽwo zãm tsɔ le kpekpem ɖe sɔhɛwo ŋu. "
Yehowa Ðasefowo Na Kpekpeɖeŋu Ame Siwo Tsi Ðe Le Angola
Tsi ɖe Yehowa Ðasefowo ƒe Fiaɖuƒe Akpata si le Lobito, ba kple tsi siwo xɔ eme la kɔ va ɖo sentimeta 70.
LUANDA, Angola Tsi gã aɖe te dzadza tso March 11, 2015 dzi le Benguela, si didi tso Luanda si nye Angola ƒe fiadu gbɔ abe kilometa 500 ene, eye tsia ɖɔ ɖe amewo. Tsiɖɔɖɔa wu ame 85 eye wògblẽ aƒe 119 dome.
Yehowa Ðasefowo ƒe alɔdzedɔwɔƒe si le Angola ka nya ta be Ðasefo aɖeke meku le afɔku sia me o, gake tsia gbã Ðasefo 11 ya ƒe aƒewo alo gblẽ nu le wo ŋu vevie.
Tsia gblẽ nu le Fiaɖuƒe Akpata (afi si Yehowa Ðasefowo subɔna le) ɖeka ŋu le Lobito.
Le ŋufɔke la, Ðasefoawo ɖo kpekpeɖeŋunakɔmiti ale be woate ŋu abu nu siwo dome gblẽ la ƒe akɔnta eye woakpe ɖe ame siwo ŋu tsiɖɔɖɔa gblẽ nu le la ŋu.
Ðasefoawo na kpekpeɖeŋu wo nɔvi Ðasefowo kple ame siwo menye Ðasefowo o siaa le afi siwo dzɔdzɔmefɔku sia gblẽ nu le hã.
Lɔlɔ̃nu faa dɔwɔlawo lɔ tsi kple ba si ƒe kɔkɔme nye sentimeta 70 le Fiaɖuƒe Akpata si le Lobito la me, eye wodzra Akpataa me ɖo hewɔ kpekpe tɔxɛwo le eme le kwasiɖaa ƒe nuwuwu.
Yehowa Ðasefowo ƒe alɔdzedɔwɔƒe si le Angola la teƒenɔlawo tso Luanda va kpekpe sia va gblɔ Biblia me nyawo tsɔ de dzi ƒo na Ðasefo siwo le nuto ma me.
Ðasefo siwo le nutoa me dzra Fiaɖuƒe Akpata si le Lobito la me ɖo heɖɔe ɖo.
Aƒetɔ Todd Peckham si nye Yehowa Ðasefowo ƒe nyanuɖela le Angola la gblɔ be: "Míese veve ɖe ame siwo katã ŋu tsiɖɔɖɔ sia gblẽ nu le la ŋu.
Alɔdzedɔwɔƒe si le Angola ayi edzi anɔ kpekpeɖeŋunakɔmitia ƒe dɔwo dzi kpɔm ahanɔ kpekpem ɖe nutoa me tɔwo ŋu. "
Yehowa Ðasefowo Ƒe Ƒe 2015 Takpekpe Gãwo Adze Egɔme Le May Me
NEW YORK Yehowa Ðasefowo adze woƒe ƒe 2015 takpekpe gãwo gɔme le May 22 dzi le United States (États-Unis).
Ƒe 2015 "Srɔ̃ Yesu! "
Yehowa Ðasefowo Ƒe Takpekpe Gã ayi edzi le xexea me godoo va se ɖe January 2016 me.
Le nuto ɖe sia ɖe si me woawɔ takpekpea le me la, Ðasefowo akpe amewo kwasiɖa etɔ̃ sɔŋ be woade takpekpea kpli yewo femaxee.
Aƒetɔ J. R. Brown, si nye Yehowa Ðasefowo ƒe nyanuɖela le woƒe dɔwɔƒegã le Brooklyn, New York gblɔ be: "Ƒe sia me ƒe takpekpea ƒe tanya he susu yi Yesu Kristo dzi be enye ame si wonya le xexea me godoo eye wòɖo kpɔɖeŋu nyui ɖi na ame ɖe sia ɖe ƒomevi kple dekɔnu ɖe sia ɖe me tɔwo.
Míeka edzi be nu yeye siwo woaɖe fia ku ɖe Yesu ƒe agbemenudzɔdzɔwo ŋu ado dzidzɔ na amewo.
Wotrɔ asi le ƒe sia me ƒe takpekpe si me video wɔdɔɖeamedziwo le ŋu be wòakpe ɖe mía ŋu míasrɔ̃ Yesu le míaƒe gbe sia gbe gbenɔnɔ me. Ðoɖowɔɖia ana nyaselawo nakpɔ gome le takpekpea me bliboe. "
Akpɔ ŋkeke kple teƒe siwo woawɔ Ƒe 2015 "Srɔ̃ Yesu! "
Nutome Gã Takpekpe le le míaƒe nyatakakadzraɖoƒe si nye jw.org/ee.
Nyadzɔdzɔgblɔlawo ate ŋu ado ka kple Yehowa Ðasefowo ƒe alɔdzedɔwɔƒe si te ɖe wo ŋu bene woaxɔ Ðasefowo teƒenɔla si woakpɔ ne wodi be yewoava lé takpekpea me wɔnawo la ƒe ŋkɔ kple nyatakaka bubuwo.
Woɖe Kristotɔwo Ƒe Hela Ŋɔŋlɔawo Xexe Yeye Gɔmeɖeɖe Ðe Go Le Tzotzilgbe Me Le Mexico
Geoffrey Jackson, si nye Yehowa Ðasefowo ƒe Dɔdzikpɔhaa me tɔ, ɖe Kristotɔwo Ƒe Hela Ŋɔŋlɔawo Xexe Yeye Gɔmeɖeɖe Biblia ɖe go le Tzotzilgbe me.
Edo Jerkil, si nye Tzotziltɔwo ƒe awu si wotsɔa alẽfu wɔna.
MEXICO CITY Yehowa Ðasefowo ɖe Kristotɔwo Ƒe Hela Ŋɔŋlɔawo Xexe Yeye Gɔmeɖeɖe Biblia ɖe go le Tzotzilgbe me le takpekpe gã aɖe si wowɔ le December 26-28, 2014 le Tuxtla Gutierrez le Chiapas la me.
Wowɔ "Yi Edzi Nànɔ Mawu Fiaɖuƒea Dim Gbã! "
Nutome Gã Takpekpe le Tzotzilgbe si nye Mayagbe ƒomevi aɖe la me eye ame bubuwo kpɔ gome le wɔnawo me to videokadodowo dzi le takpekpewɔƒe bubu le Comitan le Chiapas.
Menye Biblia koe takpekpea vala 5,073 xɔ o, woxɔ agbalẽ kple nu yeye bubu ade siwo woɖe ɖe go le Tzotzilgbe me hã.
Gamaliel Camarillo, si nye Yehowa Ðasefowo ƒe nyanuɖela le Mexico, gblɔ be: "Dzi dzɔ mí ale gbegbe esi woɖe Kristotɔwo Ƒe Hela Ŋɔŋlɔawo Xexe Yeye Gɔmeɖeɖe ɖe go le Tzotzilgbe me na mí.
Míele mɔ kpɔm be míana Biblia sia mía havi Tzotzilgbedolawo. "
Ðasefo Tzotzilgbedolawo le Kristotɔwo Ƒe Hela Ŋɔŋlɔawo Xexe Yeye Gɔmeɖeɖe Biblia yeye si woɖe ɖe go le woƒe takpekpe gã me le Chiapas le Mexico la zãm.
Mexico-dukɔa ƒe Hahoonufiafia Ƒe Dɔwɔƒe gblɔ be ame 350,000 kple edzivɔwoe doa Tzotzilgbe le Baja California, Campeche, Chiapas, Oaxaca kple Veracruz.
Be Yehowa Ðasefowo nate ŋu agblɔ Biblia me gbedeasia na Tzotzilgbedolawo la, woɖo Tzotzil-gbegɔmeɖeƒe le San Cristobal de las Casas le Chiapas, eye gbegɔmeɖelawo nye ame 15.
Le ƒe 2002 me la, Ðasefoawo ɖe woƒe agbalẽ gbãtɔ ɖe go le Tzotzilgbe me.
Yehowa Ðasefowo da Tzotzilgbe me agbalẽwo kple nu bubu siwo wu 60 ɖe woƒe nyatakakadzraɖoƒe si nye jw.org.
Ðasefo Russiatɔ Aɖe Fɔ Ga Home Euro 6,000 Gatrɔe Na Gaa Tɔ
PETERSBURG, Russia Le November 2014 me la, Yehowa Ðasefo si ŋkɔe nye Svetlana Nemchinova fɔ agbalẽkotoku aɖe le mɔ dzi si me ga home euro 6,000 le.
Edi gaa tɔ ʋuu keke va ke ɖe eŋu.
Woƒo nu tso Aƒenɔ Nemchinova ƒe dɔmenyowɔwɔ sia ŋu le television kple radio dzi kpakple internet dzi nyati geɖewo me.
Aƒenɔ Nemchinova nye mɔdzikplɔla le du si woyɔna be Vologda me.
Du sia le Moscow ƒe dzieheɣedzeƒe eye wòdzidzi tso Moscow gbɔ kilometa 450.
Esi wòʋui la, ekpɔ ga gbogbo aɖe le eme.
Togbɔ be nuwo mede Aƒenɔ Nemchinova kple viawo dzi ale o eye wole xɔ kpokploe aɖe si didi meta 4 hekeke meta 3 pɛ ko me hã la, egblɔ be: "Meva susu me nam gɔ̃ hã be mazi gaa dzi o.
Nu si va susu me nam enumakee nye ale si gaa tɔ anya nɔ nu xam ɖaa. "
Esi Aƒenɔ Nemchinova dze gaa tɔ didi gɔme la, eklã gaa ŋuti nyatakakawo ɖe gli siwo le afi ma ŋu.
Esi aƒenɔ Nemchinova mekpɔ gaa tɔ o la, etsɔ ga la yi ɖe gadzraɖoƒe aɖe le nutoa me, elabena ekpɔ ɖaseɖigbalẽvi si dzi gadzraɖoƒe ma ƒe ŋkɔ dze le la le agbalẽkotokua me.
Gadzraɖoƒea ku nu me kpɔe be gaa tɔe nye aƒetɔ Pavel Smirnov.
Gadzraɖoƒea yɔ aƒetɔ Smirnov zi geɖe hafi va ke ɖe eŋu mlɔeba, eye wona wònya be aƒenɔ Nemchinova ke ɖe eƒe ga ŋu.
Nyati aɖe si wota ɖe Russiatɔwo ƒe nyadzɔdzɔgbalẽ si nye Premier me gblɔ be: "Svetlana mebui be nu tɔxɛ aɖee wònye yewɔ o.
Enye mawusubɔla eye wòxlẽa Biblia gbe sia gbe. "
Aƒenɔ Svetlana Nemchinova ɖe nu me le Premier me be nu si wolɔ̃a yɔyɔ be Sikasedede si le Mateo 7:12 lae ʋã ye yetrɔ gaa na gaa tɔ. Mawunyakpukpui sia gblɔ be: "Nu sia nu si miedina be amewo nawɔ na mi la, miawo hã miwɔ nenema ke na wo. "
Nutala Pavel Smirnov ɖe foto kple Svetlana Nemchinova esi wòtrɔ eƒe ga si bu la nɛ megbe.
Aƒetɔ Smirnov nye nutala aɖe si to nutaŋɔ ƒomevi aɖee vɛ.
Aƒetɔ sia dzra ga ɖo be yeatsɔ aƒle dɔwɔnu tɔxɛ aɖe atsɔ aku nu me yi ŋgɔe tso amadenuwo ŋu.
Aƒetɔ Smirnov gblɔ be: "Nyemanya ale si mada akpe na Svetlana o, nu si Svetlana wɔ la na mekpɔe be woate ŋu aka ɖe amegbetɔ dzi.
Nya ɖeka koe susɔ magblɔ: ‘Mawu li!’ "
Yehowa Ðasefowo Wɔ Kpekpeɖeŋunadɔwo Esi Ahom Si Woyɔna Be Pam Tu Megbe
NOUMEA, New Caledonia (Nouvelle-Calédonie) Tso March 13, 2015 ƒe zã me la, Ahom si woyɔna be Pam tu le Vanuatu-dua ƒe Pasifik-ƒukpowo dzi, eye ahomya ƒe sesẽme nye dzidze 5.
Nyatakaka gbãtɔ siwo míexɔ tso Yehowa Ðasefowo ƒe alɔdzedɔwɔƒe si le New Caledonia gbɔ la ɖee fia be nu vevi mewɔ Ðasefo siwo le Vanuatu la dometɔ aɖeke o eye wo dometɔ aɖeke hã meku le ahomya sia me o.
Wogakpɔtɔ le nu me kum tso nu siwo gbegbe dome gblẽ la ŋu. Gake woɖo kpe edzi be le Efate-ƒukpo dzi la, Ðasefowo ƒe aƒe 31 gbã keŋkeŋ eye nu gblẽ le aƒe 58 hã ŋu.
Le Tanna-ƒukpo dzi la, Ðasefowo katã kloe ƒe aƒewo gbã keŋkeŋ loo alo nu gblẽ le wo ŋu.
Ahomya la gbã Fiaɖuƒe Akpata etɔ̃ hã, eye ati mu gblẽ nu le ɖeka hã ŋu.
Kpekpeɖeŋunakɔmiti si woɖo le Vanuatu ƒe fiadu Port Vila me la na nuɖuɖu, tsi kple mlɔƒewo Ðasefowo ƒe ƒome 100 aɖewo.
Tsɔ kpe ɖe eŋu la, woɖo kpekpeɖeŋunanu tɔn ɖeka ɖe Ðasefo siwo le Tanna be woatsɔ akpɔ woƒe hiahiã kpatawo gbɔ.
Alɔdzedɔwɔƒe si le Australia le asi kpem ɖe alɔdzedɔwɔƒe si le New Caledonia ŋu le kpekpeɖeŋunadɔawo wɔwɔ me. Dɔ sia bia be woatu mlɔƒewo, woadzra aƒewo ɖo, eye woana abawo, nudodowo kple nu bubuwo ame siwo ŋu ahom la gblẽ nu le.
Jean-Pierre Francine si nye Yehowa Ðasefowo ƒe nyanuɖela le New Caledonia gblɔ be: "Míekpɔ ŋudzedze ɖe kpekpeɖeŋunu siwo tso duta kple esiwo dziɖuɖudɔwɔƒewo na mí be míatsɔ ana kpekpeɖeŋu míaƒe haxɔsetɔwo la ŋu ŋutɔ.
Esi yameʋuwo gate Vanuatu yiyi azɔ ta la, alɔdzedɔwɔƒea teƒenɔla aɖe kple Yehowa Ðasefowo ƒe dzikpɔla siwo srãa hamewo kpɔ la le nɔvi siwo le ƒukpoa dzi la gbɔ yim le kpekpeɖeŋu nam wo, eye wole akɔ fam na wo hetsɔ Biblia le dzi dem ƒo na wo. "
Wokpɔ Mɔ Be Ame Miliɔn Blaeve Ade Yehowa Ðasefowo Ƒe Wɔna Sia
NEW YORK Le Fiɖa, April 3, 2015 ƒe ɣeɖoto la, Yehowa Ðasefowo aɖu Kristo ƒe ku ƒe Ŋkuɖodzi, si wobua wɔna vevitɔ le ƒea me.
Woaƒo miniti 45 ƒe dutoƒonuƒo si ƒe tanyae nye "Kpɔ Ŋudzedze Ðe Nu Si Kristo Wɔ Na Wò La Ŋu! " le wɔna sia me.
Le kwasiɖa siwo ado ŋgɔ na wɔna vevi sia me la, Ðasefoawo adze amewo kpekpe le xexea me godoo, woakpe woƒe aƒelikawo, wo xɔlɔ̃wo kple woƒe ƒometɔwo.
J. R. Brown si nye Yehowa Ðasefowo ƒe nyanuɖela le woƒe dɔwɔƒegã si le Brooklyn le New York gblɔ be: "Le ƒe si va yi me la, Yehowa Ðasefo miliɔn 8 aɖewo kpe amewo na Kristo ƒe ku ƒe Ŋkuɖodzia, eye ame siwo ade miliɔn 20 woe kpɔ gome le wɔnaa me.
Le ƒe sia me la, míele mɔ kpɔm be ame siwo ava la asɔ gbɔ wu esia. "
Ðasefowo Tsɔ Ʋu kple Yameʋu Lɔ Kpekpeɖeŋunanuwo Yi Na Ame Siwo Ŋu Tsiɖɔɖɔ Gblẽ Nu Le Le Mozambique
MAPUTO, Mozambique Tsi gã aɖe si tɔgbi mebɔ o la dza kwasiɖa geɖe le December va se ɖe January ƒe domedome le Mozambique ƒe nuto si woyɔna be Zambezia me, esia na tsi ɖe nutoa eye ame 158 ƒe agbe tsi eme.
Yehowa Ðasefowo ƒe alɔdzedɔwɔƒe si le Mozambique ka nya ta be nu vevi mewɔ Ðasefo aɖeke o eye wo dometɔ aɖeke hã meku o.
Ke hã, tsiɖɔɖɔa gblẽ woƒe tadeaguƒe si woyɔna be Fiaɖuƒe Akpa eve kple Ðasefowo ƒe aƒe 225 dome.
Ðasefowo ƒe lɔlɔ̃nu faa dɔwɔlawo le dzadzram ɖo be yewoatsɔ yameʋu alɔ nuɖuɖu ayi na ame siwo tso abo le Chire-du si le Zambezia la me.
Ðasefowo ɖo kpekpeɖeŋunakɔmiti geɖewo be woakpe ɖe ame siwo ŋu tsiɖɔɖɔa gblẽ nu le la ŋu.
Wona woƒe hametɔwo va tsi woƒe Fiaɖuƒe Akpata aɖewo me gbɔ eye womaa nuɖuɖu hã le Akpata siawo me.
Tsiɖɔɖɔa gblẽ tɔdzisasrã siwo dzi wotona yia Chire, si nye du aɖe si dzidzi kilometa 1,500 tso Maputo gbɔ la dome. Esia wɔe be Ðasefo 1,300 tso abo.
Dukɔa ƒe Yameʋudzeƒe Ƒe Dɔdzikpɔƒea ɖe mɔ na Ðasefoawo be woate ŋu atsɔ yameʋu si woyɔna be helikɔpta alɔ kpekpeɖeŋunanu siwo wu tɔn 17 ayi na ame siwo ŋu tsiɖɔɖɔa gblẽ nu le.
In Wole blikotokuwo dem ʋu le Morrumbala be woayi aɖama na ame siwo hiã tu.
Alberto Libombo si nye Yehowa Ðasefowo ƒe nyanuɖela le Mozambique gblɔ be: "Ale si míaƒe hametɔwo le asi kpem ɖe kpekpeɖeŋunadɔ si wɔm míele ŋu dɔmenyotɔe la ɖe dzesi ŋutɔ.
Alɔdzedɔwɔƒe si le Mozambique yi edzi le nuɖuɖuwo lɔm le yiyim na ame siwo hiã tu, wole aƒewo dzram ɖo hele bubuwo tum.
Míayi edzi awɔ nu sia nu si míate ŋui atsɔ Biblia me nyawo anɔ akɔ fam na ame siwo ŋu tsiɖɔɖɔa gblẽ nu le ahanɔ kpekpeɖeŋu bubuwo nam wo. "
Fiaɖuƒe Akpata aɖe si le Chiromo si me wole nuɖuɖu mam le gbɔ.
Ðasefowo Ðe Kazakhstangbe Me Biblia Yeyea Fia Le Takpekpe Kple Tsaɖiɖiwɔna Me
Dɔdzikpɔhaa me tɔ Gerrit Lösch ɖe Kazakhstangbe me Ŋɔŋlɔ Kɔkɔeawo Xexe Yeye Gɔmeɖeɖe Biblia ɖe go.
ALMATY le Kazakhstan woɖe Kazakhstangbe me Ŋɔŋlɔ Kɔkɔeawo Xexe Yeye Gɔmeɖeɖe Biblia ɖe go le Yehowa Ðasefowo ƒe takpekpe si wowɔ le September 26-28, 2014 la me.
Vavala 3,721 katã xɔ Biblia yeye sia.
Aƒetɔ Alexander Garkavets, si nye Turkikgbe-ŋutinunyala gblɔ tso Kazakhstangbe me Xexe Yeye Gɔmeɖeɖe Biblia ŋu be: "Togbɔ be numekugbalẽ kple nu bubu siwo wohiã bene woate ŋu aɖe ŋɔŋlɔ kɔkɔeawo gɔme ɖe Kazakhstangbe me dometɔ ʋɛ aɖewo koe li hã la, Ðasefowo ƒe gbegɔmeɖelawo te ŋu wɔ dɔ eteƒe mekɔ o.
Ale si wote ŋu to mɔ yeyewo dzi ɖe gbea gɔme ɖe Kazakhstangbe me la ɖe dzesi ale gbegbe.
Woɖe Kazakhstangbe Xexe Yeye Gɔmeɖeɖea gɔme wòsɔ ɖe ale si amewo doa gbea fifia la nu, eye esia wɔe be egɔmesese le bɔbɔe na ame sia ame. "
Tsaɖiɖiwɔnaa: Yehowa Ðasefowo tu agbadɔ aɖe si te wowɔ amedzro na tsaɖilawo le.
Le kwasiɖa si kplɔ takpekpea ɖo, si nye October 3 lia ƒe kwasiɖa me la, Yehowa Ðasefowo ƒe alɔdzedɔwɔƒe si le Kazakhstan wɔ Biblia yeyea ɖeɖe fia ƒe ɖoɖo si me ame sia ame kpɔ gome le.
Radio Azattyq, si nye radio-dɔwɔƒe aɖe le Kazakhstan, ka nya ta be: "Akimat (dukɔa ƒe dziɖuɖudɔwɔƒe aɖe) ƒe amegã siwo le Almaty-dua me kplɔ Aƒetɔ Nurzhan Zhaparkul (si nye Mawusubɔsubɔnyawo Dzi Kpɔƒe ƒe amegã), dutadukɔwo ƒe teƒenɔlawo, mawusubɔsubɔ ŋuti numekulawo kple bubuawo ɖo yi. "
Aƒetɔ Zhaparkul gblɔ be, "Yehowa Ðasefowo xɔ mí atuu le woƒe dɔwɔƒea le Almaty.
Woƒe nuwɔna sia dze na kafukafu eye ekpe ɖe mía ŋu ŋutɔ le míaƒe dɔwɔnawo me. "
Nurzhan Zhaparkul (domedome), Mawusubɔsubɔnyawo Dzi Kpɔƒe ƒe amegã, kple Mawusubɔsubɔnyawo Ƒe Kɔmiti ƒe amegãwo va ɖi tsa le Yehowa Ðasefowo ƒe alɔdzedɔwɔƒea esime Ðasefoawo kpe amewo be woava ɖi tsa le teƒea.
Woma amekpegbalẽvi sia na amewo le Almaty be woava ɖi tsa le alɔdzedɔwɔƒea.
Aƒetɔ Polat Bekzhan, si nye Yehowa Ðasefowo ƒe nyanuɖela le Kazakhstan, gblɔ be: "Míekpɔ dzidzɔ ɖe ale si amewo kpɔ ŋudzedze ɖe míaƒe takpekpea ŋu le ƒe sia me kple ale si ame geɖewo le ŋudzedze kpɔm ɖe Kazakhstangbe me Biblia yeyea ŋu la ŋuti.
Míeɖo taɖodzinu si tae míewɔ tsaɖiɖiwɔnaa ƒe ɖoɖoa le míaƒe alɔdzedɔwɔƒea hã gbɔ, eyae nye be míena mɔnukpɔkpɔ dziɖuɖumegãwo, nyakakadɔwɔlawo kple mía haviwo wova nya nu geɖe wu tso Yehowa Ðasefowo ŋu. "
Ame Siwo Tsi Agbe Le Auschwitz Aɖu Woƒe Ðeɖekpɔkpɔ Ƒe Ƒe 70 Lia, Woaɖo Ŋku Yehowa Ðasefowo Hã Dzi
WARSAW (VARSOVIE) le Poland (Pologne)​ Le January 27, 2015 dzi la, ame akpe geɖewo aɖu ɖeɖekpɔkpɔ tso Auschwitz ƒe ƒe 70 lia. Auschwitz sia nye Germany ƒe Nazitɔwo ƒe fuwɔamegakpɔ kple amewusaɖa.
Nu si tae Nazitɔwo tu fuwɔamegakpɔ dziŋɔ sia ɖoe nye be yewoazãe atsɔ atsrɔ̃ ame ƒomevi aɖewo koŋ ɖa, gake wowɔ fu Yehowa Ðasefo siwo nye dukɔ vovovowo me tɔwo hã le afi sia.
Auschwitz-Birkenau ƒe Blemanudzraɖoƒe kple Auschwitz Dukɔwo Dome Adaŋudeha woe le ɖoɖo wɔm ɖe wɔnaa ŋu.
Wokpɔ mɔ be Polandtɔwo ƒe dukplɔla Bronisław Komorowski ava wɔna la teƒe eye xexemedukɔ vovovowo hã aɖo woƒe dziɖuɖumegãwo ɖa.
Auschwitz le Oświęcim, si nye Poland-du aɖe si Nazitɔwo xɔ le Xexemeʋa II lia me ƒe golɔgoe aɖe me.
Le gɔmedzedzea me esi Germanytɔwo ɖo fuwɔamegakpɔ sia le June 1940 me la, wokplɔ Polandtɔ 700 va de ga le afi sia.
Auschwitz fuwɔamegakpɔ la va keke ta kabakaba, eye wova ɖo gaxɔ gã 40 kple gaxɔ sue gbogbo aɖewo ɖe eme.
Ame 20,000 aɖewo kuna le Auschwitz-Birkenau ƒe aɖiyaxɔ eneawo me gbe sia gbe.
Woɖo ame miliɔn ɖeka kple akpe alafa ɖeka ya teti ɖe Auschwitz le ƒe atɔ̃ siwo wowɔ fu amewo le afi ma la me. Ame siawo dometɔ 400 kple edzivɔ nye Yehowa Ðasefowo.
Wogblɔ le Auschwitz-Birkenau ƒe Blemanudzraɖoƒea ƒe nyatakakadzraɖoƒe be: "Ŋutinyagbalẽ siwo ƒo nu tso Auschwitz Fuwɔamegakpɔa ŋu meƒo nu boo tso Yehowa Ðasefo (siwo woyɔna le asaɖa la ƒe nuŋlɔɖiwo me be [Nusrɔ̃viwo]) siwo wolé de ga le woƒe mawusubɔsubɔ ta la ŋu o, negbe nya ʋɛ aɖewo ko wogblɔ tso wo ŋu.
Ehiã be míatsɔ ɖe le gamenɔla siawo hã ƒe nya me le ale si wote ŋu lé woƒe agbe nyui nɔnɔ ƒe dzidzenuwo me ɖe asi sesĩe le nɔnɔme sesẽ siwo me woto le fuwɔamegakpɔa me la ta. "
Blemanudzraɖoƒea ƒe nuŋlɔɖiwo ɖee fia be Yehowa Ðasefowo nɔ gamenɔla gbãtɔ siwo woɖo ɖe Auschwitz la dome. Yehowa Ðasefo alafa geɖe siwo woɖo ɖe gaxɔ sia me la dometɔ 35 le alafa me ku tsi afi sia.
Andrzej Szalbot (Gamenɔla–IBV 108703): Nazitɔwo lée le ƒe 1943 me eye wokplɔe yi Auschwitz fuwɔamegakpɔ me esi wògbe be yemakpɔ gome le asrafodɔ me o le dzitsinya ta ŋuti.
Nazi-dziɖuɖua tɔ ŋku Yehowa Ðasefowo le ƒe 1933 ƒe gɔmedzedze eye woxe mɔ ɖe habɔbɔ sia nu le Germany-dukɔa katã me.
Ðasefoawo ƒe agbenɔnɔ kple woƒe nuwɔna mesɔ ɖe Nazitɔwo ƒe susuwo nu o.
Le kpɔɖeŋu me, wobia tso amewo katã si be woagblɔ "Heil Hitler!, " gake Ðasefowo ya mate ŋu agblɔ nya sia o. Ðasefoawo bunɛ be bubu sia gbegbe dede Hitler ŋu nye nuteƒemawɔmawɔ na Mawu.
Ðasefoawo gbe hã be yewomawɔ asrafodɔ aɖeke o, esia na be dziɖuɖua bua wo be wolé fu dukɔa.
Andrzej Szalbot si wolé yi Auschwitz le ƒe 1943 me esime wòxɔ ƒe 19 la gblɔ be: "Woɖoa ame siwo gbe be yewomawɔ asrafodɔ o la ɖe fuwɔamegakpɔ me. "
Wodoa ŋugbe na Yehowa Ðasefowo be ne wode asi agbalẽ te be yewomeganye habɔbɔa me tɔ o eye wogblɔ be Ðasefoawo ƒe nufiafiawo mesɔ o la, yewoaɖe asi le wo ŋu enumake.
Aƒetɔ Szalbot gbe asidede agbalẽa te.
Wodo ŋugbe na Yehowa Ðasefowo be yewoaɖe asi le wo ŋu ne wogbe nu le woƒe xɔse gbɔ hede asi agbalẽvi aɖe si le abe esi le dzedzem le afi sia ene la te.
Wozã ŋɔŋlɔdzesi kpui si nye "IBV " na Yehowa Ðasefowo le Nazi-dziɖuɖua ƒe nuŋlɔɖiwo me. Ŋɔŋlɔdzesi sia fia Dukɔwo Dome Biblia Nusrɔ̃viwo Ƒe Habɔbɔ (eƒe Germanygbe me tɔe nye Internationale Bibelforscher-Vereinigung).
Nazitɔwo bia tso Ðasefoawo si be woade dzesidevɔ dzẽ si le dzogoe etɔ̃ me ɖe woƒe gaxɔmenɔwu ŋu.
Dzesi sia kpe ɖe Ðasefoawo ŋu le gakpɔa me wokpɔa wo nɔviwo dzea sii bɔbɔe.
Fiẽ sia fiẽ hafi gamenɔlawo nava ƒo ƒu be woayɔ wo ŋkɔ la, Ðasefoawo kpena dea dzi ƒo na wo nɔewo.
Wokpena le adzame hã dzroa Biblia me kple gamenɔla bubu siwo dzi Ðasefoawo ƒe dɔmenyonyo kple xɔse wɔ dɔ ɖo.
Gamenɔla geɖewo va zu Yehowa Ðasefowo le Auschwitz fuwɔamegakpɔa me.
Le Memleɖa, January 27, 1945 ƒe ŋdi la, Soviet-dziɖuɖua ƒe Asrafoha Dzĩ va ɖo Oświęcim.
Le ɣetrɔ ga 3 la, Soviet-dziɖuɖua ƒe aʋakɔa naa ablɔɖe gamenɔla 7,000 siwo le Auschwitz I, Auschwitz II (Birkenau) kple Auschwitz III (Monowitz).
Stanisław Zając.
Eva ɖo Auschwitz le February 16, 1943.
Yehowa Ðasefo si ŋkɔe nye Stanisław Zając nɔ ame akpe geɖe siwo dzi Nazitɔwo zi be woadzo le Auschwitz fuwɔamegakpɔa me hafi Asrafoha Dzĩa nava ɖo la dome.
Aƒetɔ Zając kple gamenɔla siwo ade 3,200 ʋu tso asaɖa sue si nye Jaworzno me hezɔ kuzɔli dziŋgɔ ma to sno dziŋɔ ma me.
Wobu akɔnta be gamenɔla siwo tso asaɖa ma me la dometɔ siwo tsi agbe le ŋkeke etɔ̃ ƒe azɔli ma me va ɖo Blechhammer, si nye Auschwitz ƒe asaɖa sue aɖe si le ave me la mede 2,000 o.
Le nu siwo Aƒetɔ Zając ŋlɔ ɖi ku ɖe nudzɔdzɔ ma ŋu me la, eƒo nu tso aʋa aɖe si fe ati le asaɖa la me eye eya kple gamenɔla bubuwo be ɖe asaɖa la me ŋu. Egblɔ be: "Míekpɔ aʋawɔʋuwo va nɔ yiyim, gake mía dometɔ aɖeke mete ŋu do dzi be yeakpɔ ɖa be ame kawo wonye mahã o.
Le ŋufɔke ƒe ŋdi la, míede dzesii be Russiatɔwoe. . . .
Russiatɔwo xɔ avea me katã, eye gbe ma gbee fu dziŋɔ siwo mekpe le asaɖa ma me la wu enu. "
Le ƒe sia me la, woawɔ takpekpe kple ɖeɖefia siwo ku ɖe ablɔɖekpɔkpɔ le Auschwitz ƒe ƒe 70 lia ɖuɖu ŋu le January 27 le du vovovo me le xexea me godoo
Ƒe Ðeka Le Ahom Si Nye Haiyan Tutu Megbe, Amewo Yi Aƒe Yeyewo Me
MANILA le Philippines Yehowa Ðasefowo de xɔtudɔ gã nyadri aɖe to me le esi ahom gã si woyɔ be Haiyan tu vɔ megbe be woadzra aƒewo ɖo alo atso yeyewo kura le ƒe ɖeka me, aƒeawo katã ƒe xexlẽme le 750.
Xɔtulawo ƒe ƒuƒoƒo si me ame atɔ̃ le la wua aƒe ɖeka nu le ŋkeke atɔ̃ me le mama dedie nu.
Dean Jacek, si nye Yehowa Ðasefowo ƒe nyanuɖela le Philippines, gblɔ be: "Míeɖoe be míawu dɔa nu le September 2014 me.
Míedze dɔa gɔme le ƒea ƒe gɔmedzedze, gake esi lɔlɔ̃nu faa dɔwɔla gbogbo aɖewo kpe ɖe mía ŋu ta la, míete ŋu wu dɔa nu do ŋgɔ na August ƒe nuwuwu. "
Lɔlɔ̃nu faa dɔwɔla siwo nye dumeviwo kple dutatɔwo siaa kpɔ gome le xɔtudɔawo wɔwɔ me.
Yehowa Ðasefowo ƒe Dɔdzikpɔha ɖo ga siwo Ðasefo siwo le xexea me godoo dzɔ la ƒe akpa aɖe ɖa be woatsɔ awɔ kpekpeɖeŋunadɔ sia.
Ðasefowo ƒe alɔdzedɔwɔƒe si le Manila la ɖo kpekpeɖeŋunakɔmitiwo le nuto siwo ŋu ahom la gblẽ nu le la me ale be woakpɔ aƒewo tsotso dɔa dzi.
Aƒe siwo wodzra ɖo kple yeye siwo wotso le Tacloban Dua me la le 167, Ormoc Dua me tɔwo le 256, Cebu Dua me tɔwo le 101 eye Roxas Dua me tɔwo hã le 218.
Lɔlɔ̃nu faa dɔwɔlawo dometɔ 522 nye Philippines-vi dzidziwo eye Ðasefo 90 hã tso dukɔ bubuwo me.
Aƒetɔ Ferdinand Martin G. Romualdez, si nye Leyte Nuto Gbãtɔ teƒenɔla.
Aƒetɔ Ferdinand Martin G. Romualdez, si nye Leyte Nuto Gbãtɔ teƒenɔla gblɔ be: "Yehowa Ðasefowoe nye habɔbɔ siwo menye dziɖuɖu tɔ o ƒe gbãtɔ siwo dze aƒewo dzadzra ɖo dɔwo gɔme la dometɔ ɖeka. . . .
Mímate ŋu agblɔ ale si nye kple nye ƒomea kpakple mía detɔwo míekpɔ ŋudzedze ɖe miaƒe agbagbadzedzewo ŋu la wòade edeƒe o. "
Dukɔwo Dome Takpekpe Ŋuti Nyatakakawo: Ðasefowo Ðe Biblia Ðe Go Le Seoul Ƒe Bɔlƒoƒe Gã
Dɔdzikpɔhaa me tɔ David Splane ɖe Ŋɔŋlɔ Kɔkɔeawo Xexe Yeye Gɔmeɖeɖe Biblia yeyea ɖe go le Koreagbe me.
SEOUL​ Yehowa Ðasefowo ɖe Ŋɔŋlɔ Kɔkɔeawo​ Xexe Yeye Gɔmeɖeɖe Biblia yeyea ɖe go le "Yi Edzi Nànɔ Mawu Fiaɖuƒea Dim Gbã! "
Dukɔwo Dome Takpekpe me le Seoul le Korea.
Wowɔ wɔnaa le Seoul Ƒe Bɔlƒoƒe Gã le September 6-8, 2014 dzi.
Ame 56,867 siwo kpɔ gome le wɔnaa me le bɔlƒoƒe sia kple ame 59,091 siwo kpɔ gome le eme le Busan, Daejeon, Gwangju, Jeju, Suwon kple Yeosu to videokadodowo dzi la dometɔ ɖe sia ɖe xɔ Biblia ɖeka femaxee.
Takpekpea valawo dometɔ ɖeka si ŋkɔe nye Joon-yeong Choi gblɔ be: "Takpekpea ƒe akpa si womaŋlɔ be kpɔ gbeɖe o lae nye akpa si woɖe Xexe Yeye Gɔmeɖeɖe Biblia ɖe go le. "
Vavala 56,000 kple edzivɔwo se vivi na wɔna si wotu ɖe Biblia dzi
Ðasefowo tso Canada, Finland, Philippines, Poland (Pologne) kple Amerika va takpekpea le Seoul.
Dae-il Hong, si nye Yehowa Ðasefowo ƒe nyanuɖela le Korea, gblɔ be: "Míewɔ dɔ kutrikukutɔe tsɔ dzra ɖo ɖe hehexɔxɔ ƒe ɖoɖo wɔdɔɖeamedzi sia ŋu, eye takpekpea ƒe wɔnawo gbɔ nu siwo míenɔ mɔ kpɔm na la ŋu sãsãsã.
Mɔnukpɔkpɔ gã aɖee wònye na mí be wowɔ takpekpe tɔxɛ sia le mía gbɔ. "
Biblia ƒe nɔnɔme siwo wokpa tsɔ ɖo atsyɔ̃ na bɔlƒoƒea.
Vavala siwo nɔ Seoul ƒe bɔlƒoƒea ƒe nu ku esi wova kpɔe be sigbeɖe nyɔnyrɔxɔƒewoe Biblia ƒe nɔnɔme siwo wokpa tsɔ ɖo atsyɔ̃ na bɔlƒoƒea la dometɔ etɔ̃ aɖewo nye.
Wonyrɔ ame 630 le Seoul eye wonyrɔ ame 596 bubuwo le takpekpewɔwɔƒe bubuawo. Ale wɔ ame siwo katã wonyrɔ la ƒe agbɔsɔsɔme va nye 1,226.
Nyɔnyrɔxɔƒe siwo nye Biblia ƒe nɔnɔme siwo wokpa.
Yehowa Ðasefowo Na Be Wova Le Dɔ Wɔm Na Amewo Ʋumadomadoe Le Denmark
COPENHAGEN le Denmark​ Denmark ƒe nyakakadɔwɔƒe gãgãwo gblɔ be ɖɔkta siwo le Fiadua ƒe nutoa me va le tɔtrɔm ɖe ʋuŋudɔwɔwɔ nyuie ƒe mɔnu yeye aɖe ŋu.
Nyadzɔdzɔgbalẽ si nye Kristeligt Dagblad gblɔ be "woate ŋu awɔ dɔ na dɔnɔ geɖe wu evɔ womado ʋu si amewo na la na wo o. "
Nyadzɔdzɔgbalẽa yi edzi be, "Yehowa Ðasefowoe na be wova le dɔ wɔm na amewo ʋumadomadoe. "
Yehowa Ðasefo 8,000,000 siwo le xexea me godoo, siwo dome Yehowa Ðasefo 14,000 siwo le Denmark hã le la, dina be woazã atikewɔmɔnu nyuitɔ kekeake na yewo ʋumadomadoe.
Wonya kɔdzi siwo le Denmark be wodoa ʋu siwo amewo nana la na dɔnɔwo wu le xexea me godoo, ame siwo wodoa ʋu na tea ŋu sɔa gbɔ wu esiwo Europa-dukɔ bubuwo ƒe kɔdziwo dona na la zigbɔzi eve gɔ̃ hã.
Ke hã, Politiken si nye nyatakakadzraɖoƒe si dzi wogblɔa nyadzɔdzɔwo le ƒe nyati si nye "Dɔwɔwɔ Na Ame Ʋumadomadoe Le Ta Kekem " gblɔ be: "Yehowa Ðasefowo ƒoe ɖe ɖɔktawo nu wova le atikewɔmɔnu yeyewo ŋu dɔ wɔm " siwo to vovo na atikewɔmɔnu siwo me wozãa ʋu si amewo nana le la zi geɖe.
Ðɔkta aɖewo va te amekomɔnu siwo me ʋu medona le ame ŋu fũu o zazã na Ðasefowo ƒe dɔnɔwo. Mɔnu siawo dometɔ aɖewoe nye atike siwo nye erythropoietin kple iron (fer) kple vitamin B dodo na dɔnɔa do ŋgɔ na dɔwɔwɔ nɛ alo atike ƒomevi aɖewo dodo na dɔnɔa le dɔa wɔɣi.
Nyadzɔdzɔgbalẽ (The Copenhagen Post) aɖe gblɔ be "ƒe sia ƒe la, wokoa dzi na Yehowa Ðasefo atɔ̃ alo ade le Aarhus Yunivɛsiti Kɔdzi Skejby " evɔ womezãa ʋu siwo amewo nana la na wo o.
Rigshospitalet kɔdzi, si nye kɔdzi tɔxɛ aɖe eye wòganye Denmark ƒe atikewɔwɔ ŋuti nusrɔ̃ƒe gãtɔ la, de ɖoɖo aɖe to me le ƒe 2009 me le woƒe Fiadua ƒe nutoa me si ana be woakpɔ dɔnɔwo ƒe ʋu ta ne wole dɔ wɔm na wo.
Ðɔkta siwo le Denmark gblɔ hã be numekuku geɖewo va le eɖem fia be afɔku gã aɖewo le ʋudodo me.
Kɔdzi si woyɔna be Rigshospitalet, si le Copenhagen, de ɖoɖo aɖe to me le ƒe 2009 me si nye be woakpɔ egbɔ be ʋu boo mado le dɔnɔwo ŋu le dɔwɔwɔ na wo me o. Nyadzɔdzɔgbalẽ si nye Berlingske gblɔ be ɖoɖo sia na be ʋu si amewo nana la dodo na amewo dzi ɖe kpɔtɔ zã eye esia wɔe be dɔnɔwo "megadoa go kuxi boo le dɔwɔwɔ na wo me o, eye wo dometɔ ʋɛ aɖewo koe kuna. "
Eye kɔdzi siwo le Fiadua ƒe nutoa me ƒe akpa gãtɔ hã va da asi ɖe ɖoɖo sia dzi ɣeyiɣi aɖee nye esia, eye kɔdzi siwo le nuto bubuwo me hã le ɖoɖo wɔm be yewo hã yewoadze egɔme.
Nyadzɔdzɔgbalẽ si nye Berlingske hã gblɔ ale si Ðɔkta Morten Bagge Hansen, si nye numekula kple ʋu siwo amewo nana la dzraɖoƒe dzi kpɔla le Rigshospitalet kɔdzi gblɔ be ale si woɖe ʋudodo dzi kpɔtɔ zã le Denmark la nye "ŋgɔyiyi gã aɖe si aɖe vi gbogbo aɖe na dɔnɔwo. "
Tsɔ kpe ɖe eŋu la, wogblɔ le Denmark Radio dzi kple nyadzɔdzɔgbalẽ si nye Kristeligt Dagblad hã me be Ðɔkta Astrid Nørgaard, si nye Atikewɔlawo ƒe Amegã le Rigshospitalet kɔdzi, gblɔ be "Yehowa Ðasefowo tɔ manɔmee la, mímaɖo afi si míeɖo fifia le dɔwɔwɔ na amewo ʋumadomadoe ƒe nyawo me o. "
Mexico Dumegãwo Kafu Ðasefowo Ðe Ale Si Wodzra Kamedefefewɔƒea Ðo Ta
MEXICO CITY Yehowa Ðasefo siwo wu 250 tsɔ wo ɖokuiwo na faa be yewoadzra Baldomero "Melo " Almada kamedefefewɔƒea ɖo le June 7, 2014 dzi hena wɔna tɔxɛ aɖe si woawɔ le nutoa me ta, eye dumegãwo kafu Ðasefoawo ɖe ale si wowɔ dɔ siae ta.
Nufialagã Antonio Cota Márquez, si nye Huatabampo Kamedefefewɔƒea dzi kpɔla le Mexico di lɔlɔ̃nu faa dɔwɔlawo ɣleti geɖe be woadzra kamedefefewɔƒea ɖo ale be wòasɔ gbe hafi dudzikpɔla nava kɔ duƒuƒe yeye si wowɔ ɖe kamedefefewɔƒea la ŋu le July 7, 2014 dzi.
Yehowa Ðasefowo wɔ ɖe ameyɔyɔ sia dzi va kpe asi ɖe eya kple ame siwo dzraa teƒea ɖo la ŋu wodzra teƒea ɖo, woɖe gbeɖuɖɔwo ɖa le teƒeteƒewo, wosi aŋɔ na basketbɔlƒoƒe ƒe atiwo eye wodzra sɔgbewo dzi ɖo hã.
Kpekpewɔƒe si le kamedefefewɔƒea, afi si Ðasefoawo wɔa woƒe kpekpe si wotu ɖe Biblia dzi la le.
Aƒetɔ Cota mia asi Ðasefoawo, elabena enya nu tso ale si Ðasefoawo dzraa kamedefefewɔƒea ƒe akpa aɖe si wowɔa woƒe takpekpe siwo wotuna ɖe Biblia dzi le le Spaniagbe kple Mayogbe me edziedzi ɖo nyuie la ŋu.
Esi Aƒetɔ Cota kpɔ ale si Ðasefoawo dzra teƒea ɖo heɖɔ nuwo ɖoe la, egblɔ le gbebiame aɖe me be: "Dzi dzɔ mí be ame siwo media wo ɖokui tɔ o tsɔ woƒe ɣeyiɣi va dzra kamedefefewɔƒea ɖo. "
Egblɔ emegbe be: "Mele dudzikpɔla Aƒetɔ Ramón Díaz Nieblas teƒe le akpe dam na mi ɖe dɔ si miewɔ egbea ta.
Míayi edzi anɔ megbe dam na miaƒe habɔbɔa ɣesiaɣi si miadi be yewoazã teƒe sia.
Míekpɔ ŋudzedze ɖe miaƒe kpekpeɖeŋu kple miaƒe nuwɔwɔ aduadu la ŋu. "
Ðasefowo Na Kpekpeɖeŋu Ame Siwo Ŋu Ba Siwo Dudu Le Towo Dzi Gblẽ Nu Le Le Hiroshima
EBINA, Japan Tsi gã aɖe si dza le Hiroshima le August 20, 2014 dzi la na be ba dudu tso towo dzi va wu ame 74 eye ame 1,600 ʋu le woƒe aƒewo me le August 20, 2014 ƒe ŋdi.
Yehowa Ðasefowo ƒe alɔdzedɔwɔƒe si le Japan ka nya ta be Ðasefo aɖeke meku o eye nu vevi mewɔ ɖeke hã o. Ke hã Ðasefowo ƒe aƒe enyi dome gblẽ.
Xɔ aɖe si dome gblẽ le Hiroshima.
Esi tsi si ƒe titrime ade milimeta 218 dza gaƒoƒo etɔ̃ pɛ ko la, egblẽ nu geɖe eye esia na be dziɖuɖua de ameɖeɖedɔ aɖe to me.
Enumake Yehowa Ðasefowo ƒe alɔdzedɔwɔƒe si le Japan ɖo kpekpeɖeŋunakɔmiti aɖe anyi eye Ðasefowo ƒe lɔlɔ̃nu faa dɔwɔlawo na kpekpeɖeŋu le teƒea dzadzra ɖo me.
Dɔa wɔlawo ɖo le akasa nu nɔ gbeɖuɖɔawo kple kewo lɔm.
Lɔlɔ̃nu faa dɔwɔlawo wu dɔlékuiwutikewo ɖe teƒe siwo wodzra aƒemenuwo ɖo.
Ðasefowo le bawo lɔm le xɔwo me.
Dukɔa ƒe nyadzɔdzɔgbalẽ si nye Yomiuri Shimbun ƒo nu tso agbagba si Yehowa Ðasefo aɖe si tsi agbe le dzɔdzɔmefɔku sia me dze la ŋu.
Nyadzɔdzɔgbalẽa gblɔ be esi Kayoko Nakamizo, si le Asaminami le Yagi-nuto me dze agbagba te ŋu si le eƒe aƒe me la, "eƒo eƒe aƒelikawo ƒe ʋɔtru ɖe sia ɖe be yeakpɔ ɖa be wole dedie mahã. "
Esia wɔe be Kayoko te ŋu ɖe eƒe aƒelika aɖe ƒe agbe eye wòkpe ɖe amewo ŋu wodzo le afɔkuteƒea.
Ichiki Matsunaga, si nye Yehowa Ðasefowo ƒe nyanuɖela le Japan, gblɔ be: "Míese veve ɖe ame siwo ŋu baawo gblẽ nu le la nu.
Togbɔ be nɔnɔmeawo sesẽ hã la, dzi le mía ƒo míele kpekpeɖeŋu siwo hiã la nam mía haviwo hele akɔ fam na wo. "
Nyatakaka Yeyewo: Yehowa Ðasefowo Na Kpekpeɖeŋu Ame Akpe Geɖe Siwo Si Aʋa Le Ukraine
LVIV, Ukraine Yehowa Ðasefowo yi edzi le kpekpem ɖe wo nɔvi siwo ŋu aʋa siwo dzɔ le Ukraine ƒe ɣedzeƒenuto me gblẽ nu le la ŋu.
Ðasefo abe 7,500 aɖewoe si aʋa, eye kpekpeɖeŋunakɔmiti adre siwo Yehowa Ðasefowo ƒe alɔdzedɔwɔƒe si le Lviv ɖo la le kpekpem ɖe ame siwo ade 4,000 ŋu.
Ðasefo susɔeawo le woƒe ƒometɔwo kple wo nɔvi Ðasefo bubuwo gbɔ le Ukraine kple Russia.
Kpekpeɖeŋunakɔmiti ade bubuwo le kpekpem ɖe Ðasefo siwo wu 17,500 ŋu le teƒe siwo wole aʋaa wɔm le.
Bɔmbwo wó gbã Ðasefowo ƒe aƒe geɖewo; wo dometɔ ɖekae nye esi le Semenivka kɔƒe le Donetsk nutoa me.
Lviv alɔdzedɔwɔƒea ka nya ta be Ðasefo ade ye ku tso esime aʋaa dze egɔme.
Ðasefo aɖe si le Kramatorsk ku le June 17, 2014 dzi esime bɔmb aɖe wó le eƒe ʋu gbɔ.
Bɔmb gawu Ðasefo atɔ̃ bubu siwo le du siwo nye Donetsk, Sloviansk, Rozkishne kple Luhansk hã me.
Alɔdzedɔwɔƒea le Ðasefoawo ƒe tadeaguƒewo kple woƒe aƒe siwo gbã la gbugbɔtudɔa hã dzi kpɔm.
Ðasefowo le aƒe aɖe si gbã le Sloviansk dua me ƒe xɔ gbãm.
Ʋufɔku Dziŋɔ Aɖe Dzɔ Le Honduras
Le October 31, 2014 ƒe ŋdi me la, bɔs aɖe si kɔ Yehowa Ðasefo 57 siwo tsɔ wo ɖokuiwo na faa yi ɖafia Biblia amewo le Las Flores Lempira va dze afɔku le San Carlos Choloma mɔ dzi.
Ʋukula si kɔ wo kple Yehowa Ðasefo wuietɔ̃ ku le afɔku sia me. Ame siwo ku la dometɔ aɖewoe nye nyɔnuvi aɖe si xɔ ƒe wuiene kple nyɔnuvi bubu si xɔ ƒe enyi.
Wokplɔ Ðasefo 44 siwo tsi agbe la yi kɔdzi be woakpɔ wo gbɔ.
Wo dometɔ eve koe xɔ abi vevie wòhiã be woawɔ dɔ na wo, eye woɖe asi le wo ŋu hã vɔ.
Woƒe haxɔsetɔwo le akɔ fam na wo eye wonaa kpekpeɖeŋu bubu siwo hiã hã wo.
Le November 1, 2014 dzi la, woɖi ame asieke gbãtɔwo le Choloma.
Ame 3,000 aɖewoe yi kua teƒe.
Aƒetɔ José Castillo, si nye Yehowa Ðasefowo ƒe nyanuɖela le Honduras, gblɔ be: "Míekpɔ ŋudzedze ɖe kpekpeɖeŋu gbogbo siwo nutoa me tɔwo kple habɔbɔ vovovowo na ame siwo dzi afɔkua dzɔ ɖo la ŋu. "
Yehowa Ðasefowo Wɔ Takpekpe Le Ukraine Le Ŋutifafa Me Togbɔ Be Ʋunyaʋunya Nɔ Edzi Yim Hã; Woɖe Biblia Ðe Go
Yehowa Ðasefowo ƒe Dɔdzikpɔhaa me tɔ Anthony Morris ɖe Ŋɔŋlɔ Kɔkɔeawo Xexe Yeye Gɔmeɖeɖe Biblia yeyea ɖe go.
LVIV, Ukraine Togbɔ be wonɔ aʋa wɔm le Ukraine ƒe ɣedzeƒenutowo me hã la, Yehowa Ðasefowo ƒo ƒu ɖe Lviv le July 4 va se ɖe 6, 2014 dzi hewɔ "Yi Edzi Nànɔ Mawu Fiaɖuƒea Dim Gbã! "
Nutome Gã Takpekpe.
Yehowa Ðasefowo ƒe Dɔdzikpɔhaa me tɔ Anthony Morris ɖe Ŋɔŋlɔ Kɔkɔeawo Xexe Yeye Gɔmeɖeɖe Biblia yeye si gɔme woɖe ɖe egbegbe Ukrainegbe me la ɖe go.
Ðasefowo ƒe alɔdzedɔwɔƒe si le dukɔa me wɔ ɖoɖo ale be amewo kpɔ gome le wɔnaa me to videokadodo dzi le du enyi me tsɔ kpe ɖe teƒe 62 bubuwo ŋu le Donetsk, afi si aʋa le kpe ɖem le.
Ame siwo kpɔ gome le takpekpea me le afi si wowɔe le kple ame siwo kpɔ gome le eme to videokadodo dzi la ƒe agbɔsɔsɔe nye 82,832, eye ame siwo nɔ Lviv bɔlƒoƒea ɖeɖe dzaa ƒe agbɔsɔsɔe nye 18,336.
Nyɔnyrɔxɔlawo ƒe agbɔsɔsɔe nye 1,068.
Ame 18,336 ye de "Yi Edzi Nànɔ Mawu Fiaɖuƒea Dim Gbã! "
Nutome Gã Takpekpe le Lviv Fefewɔƒe.
Eva hiã be woatɔ te takpekpea ƒe ŋkeke gbãtɔ ƒe wɔnawo sẽe esi wose be woɖi bɔmb ɖe takpekpewɔƒea, eye takpekpea vavalawo dzo le bɔlƒoƒea enumake.
Ame 16,000 kple edzivɔ siwo va ƒo ƒu ɖe bɔlƒoƒea la dzo le miniti 11 pɛ ko me, gake esi dziɖuɖumegãwo ɖo kpe edzi na wo be alakpanyae bɔmb ƒe nyaa nye la, takpekpea gadze egɔme enumake.
Vasyl Kobel, si nye Yehowa Ðasefowo ƒe nyanuɖela le Ukraine gblɔ be: "Dzi dzɔ mí ale gbegbe be míewɔ ɖoɖo be ame geɖewo va kpɔ gome le takpekpea me.
Wɔna ƒe akpa vevitɔe nye Ŋɔŋlɔ Kɔkɔeawo Xexe Yeye Gɔmeɖeɖe Biblia yeye si míexɔ. Woɖe Biblia sia ƒe Eŋlisigbe me tɔ ɖe go le October 2013 me.
Dzi dzɔ mí ŋutɔ be míagblɔ Biblia me mɔkpɔkpɔ si ku ɖe ŋutifafa si ava le etsɔme la ŋu nya na míaƒe aƒelikawo le ɣeyiɣi sesẽ siawo me le míaƒe dukɔa ƒe ŋutinya me. "
Dukɔwo Dome Takpekpe Ŋuti Nyatakakawo: Yehowa Ðasefowo Wɔ Takpekpe Le Olimpik Fefewɔƒe Si Le Hela
Samuel Herd (le ɖusime), si nye Yehowa Ðasefowo ƒe Dɔdzikpɔhaa me tɔ, ye wua ŋkeke ɖe sia ɖe ƒe wɔnawo nu kple Biblia me nuƒo si gɔme woɖena ɖe Helagbe me.
Ame siwo xɔ nyɔnyrɔ le wɔnaa me le Memleɖa, June 28 ƒe agbɔsɔsɔe nye 337, ame siawo dometɔ 305 xɔe le Hela eye 32 xɔe le Cyprus.
ATENE, Greece (Hela) Yehowa Ðasefo siwo le Hela wɔ "Yi Edzi Nànɔ Mawu Fiaɖuƒea Dim Gbã! "
Dukɔwo Dome Takpekpe! " le Atene Olimpik Fefewɔƒe, afi si wowɔ ƒe 2004 Olimpik Fefewo le, tso June 27 va se ɖe 29, 2014.
Biblia-srɔ̃la 35,863 va ƒo ƒu ɖe fefewɔƒe ma.
Ame 3,093 bubuwo hã kpɔ gome le wɔnaa ƒe akpa vevi aɖewo me le Belgium kple Cyprus (Kipro) to videokadodo dzi. Ale wɔ vavalawo katã ƒe agbɔsɔsɔme va le 38,956.
Takpekpea valawo dometɔ aɖewo tso Croatia, Hungary, Korea, Romania, South Africa, Turkey kple Amerika.
Olimpik Fefewɔƒea dzi kpɔla Christina Michail gblɔ be: "Ewɔ dɔ ɖe ame dzi ŋutɔ be nàkpɔ ame ƒomevi vovovo siwo tso dukɔ vovovowo me, wo katã wonɔ anyi ɖekae, le foto ɖem ɖekae; enya kpɔ nam ŋutɔ . . .
Eɖe dzesi ŋutɔ.
Nu sia tɔgbi medzɔna le fefewɔƒe sia zi geɖe o.
Zi geɖe la, fefewɔhawo kple wo dzi delawoe vaa afi sia; eye woƒe nuwɔnawo toa vovo; esia ta nu sia teƒe kpɔkpɔ wɔ dɔ ɖe mía dzi alea gbegbe ɖo. "
Ame siawo de takpekpea le Atene Olimpik Fefewɔƒea.
Aƒetɔ Robert Kern, si nye Yehowa Ðasefowo ƒe nyanuɖela le Hela, gblɔ be: "Míexɔ lɛta geɖe siwo amewo ŋlɔ tsɔ ɖe woƒe ŋudzedzekpɔkpɔ fia ɖe wɔnaa kple mɔnukpɔkpɔ si su wo si wova de ha kple wo nɔvi siwo tso xexea me godoo la ta.
Ewɔ dɔ ɖe ame dzi ŋutɔ be míaƒe haxɔsetɔwo tso dukɔ vovovowo me va wɔ ɖeka kpli mí hena wɔna sia si míaŋlɔ be gbeɖe o la. "
Yehowa Ðasefo Siwo Le Mexico Na Kpekpeɖeŋu Ame Siwo Ŋu Ahomya Odile Gblẽ Nu Le
Esi Ahom si woyɔna be Odile tu le Baja California Sur ƒe ƒuta le Dzoɖa, September 15, 2014 dzi megbe la, Yehowa Ðasefo siwo le nuto siwo ƒo xlã nuto sia me la tsɔ nuɖuɖu, tsi kple atikewo yi ɖana woƒe haxɔsetɔ siwo ŋu ahom la gblẽ nu le.
Nu vevi mewɔ Ðasefo aɖeke o, eye ɖeke hã meku le ahom sesẽtɔ kekeake si tu kpɔ le ƒukpo sia dzi tso keke ƒe 1967 me la me o.
Ke hã, ahom la gbã Ðasefowo ƒe aƒe 82 eye wògblẽ nu le aƒe 85 bubuwo ŋu. Ena hã be ƒome 125 ʋu le woƒe aƒewo me.
Ame siwo ʋu le woƒe aƒewo me la yi ɖatsi woƒe haxɔsetɔwo gbɔ.
Ŋkeke ene do ŋgɔ na ahom la, Ðasefowo ƒe lɔlɔ̃nu faa dɔwɔlawo ŋlɔ lɛta na hame siwo le nutoa me gblɔ nu siwo woawɔ atsɔ adzra ɖo ɖe ahom la ŋu na wo.
Ðasefowo ƒe hamemetsitsiwo na woƒe hametɔ siwo ƒe aƒewo dome gblẽ la yi ɖatsi wo nɔvi Ðasefo bubuwo gbɔ.
Yehowa Ðasefowo ƒe alɔdzedɔwɔƒe si le Mexico ɖo kpekpeɖeŋunanu tɔn 20 ɖe nuto si me ahom la gblẽ nu le.
Yehowa Ðasefowo Tso Ðe Ebola Dɔlélea Ŋu
NEW YORK​ Esi dɔ vɔ̃ si nye Ebola va dze amewo dzi le Ɣetoɖoƒe Afrika la, Yehowa Ðasefowo yi edzi le nu fiam woƒe hameviwo tso dɔ vɔ̃ sia ŋu.
Esi wose be Ebola dɔlélea le Guinea eye be ekaka enumake ɖe dukɔ siwo nye Liberia kple Sierra Leone me la, Yehowa Ðasefowo ƒe alɔdzedɔwɔƒe siwo le dukɔ siawo me ŋlɔ lɛta ɖo ɖe hame siwo le dukɔ siawo me be woanɔ ŋudzɔ.
Le lɛtaa me la, woŋlɔ dziɖuɖudɔwɔƒe ƒe mɔfiamewo kple aɖaŋuɖoɖo siwo ku ɖe dɔlékuia, ale si wòkakanae kple nu si woate ŋu awɔ be dɔlékuia nagakaka o la ŋu.
Aƒetɔ Collin Attick, si nye Yehowa Ðasefowo ƒe nyanuɖela le Sierra Leone, gblɔ be: "Míele dukɔ aɖe si me amewo mesea dɔlélewo gɔme nyuie o eye wokakaa aʋatsonyawo tso Ebola dɔlélea ŋu la me, eya ta amewo tɔtɔ le gɔmedzedzea me eye womenya nu si woawɔ o.
Gake esi woxlẽ lɛtaa me mɔfiamewo na hameawo la, wotso enumake wɔ ɖe mɔfiameawo dzi. "
Le July me la, wowɔ ɖoɖo tɔxɛ aɖe be dzikpɔla mɔzɔlawo nayi aɖasrã hame siwo le Sierra Leone kple Guinea la kpɔ ŋkeke eve.
Sasrãkpɔa ƒe nuƒoa ƒe tanyae nye "Toɖoɖo Kpɔa Ame Ta, " be woatsɔ akpe ɖe wo nɔviwo ŋu woakpɔ wo ɖokuiwo ta tso dɔlélea si me eye woado ŋusẽ wo woayi edzi awɔ ɖe mɔfiame yeye siwo wona wo la dzi.
Sasrãkpɔ sia ayi edzi va se ɖe November 2014 me.
Tsɔ kpe ɖe eŋu la, Ðasefoawo da tsi si me wokɔ dɔlékuiwutike (bleach alo l’eau de Javel) ɖo la ɖe woƒe tadeaguƒewo (siwo woyɔna be Fiaɖuƒe Akpatawo) ƒe mɔnu le Guinea, Liberia kple Sierra Leone.
Ðasefo geɖe siwo le dukɔ siawo me le zɔzɔm ɖe asikɔklɔ ƒe ɖoɖo sia ke nu le woƒe aƒewo me.
Ðasefowo ƒe ƒome aɖe wɔ ɖe se si wode be ame aɖeke megayi Dolo-nuto, si le Monrovia ƒe ɣedzeƒe le Liberia la, me o alo ado le eme o la dzi.
Woɖe mɔxeɖenu sia ɖa le September 8, 2014 dzi.
Xexea Me Lãmesẽ Habɔbɔ ka nya ta le October 1, 2014 dzi be ame 7,178 xɔ Ebola le Ɣetoɖoƒe Afrika eye ame 3,300 kple edzivɔe dɔlélea wu, gake wokpɔ mɔ be xexlẽmea adzi ɖe edzi.
Va se ɖe October 2 la, Ðasefo 2,800 siwo le Guinea kple Sierra Leone dometɔ ɖeka si nye nyɔnu dɔnɔdzikpɔla aɖe koe xɔ Ebola dɔlélea, eye wòku le September 25, 2014 dzi.
Le Ðasefo 6,365 siwo le Liberia dome la, ame 10 ye ku le dɔlélea si me; ame 6 nye lãmesẽdɔwɔlawo.
Togbɔ be dɔlékuia kaka va Nigeria nyitsɔ laa hã la, Ðasefo siwo le afi ma la dometɔ aɖeke mexɔ dɔlélea o.
Gakpe ɖe eŋu la, Ðasefo dutanyanyuigblɔla (mawunyadɔgbedela) siwo le dukɔ siawo me dometɔ aɖeke mexɔ dɔa o, elabena esi dɔa nɔ kakam la, dutanyanyuigblɔlaawo yi mɔkeke eye ɖewo hã yi takpekpe le Europa kple Amerika.
Ame aɖewo trɔ yi woƒe dɔwo dzi eye wole wɔwɔm ɖe afɔɖoƒe kple mɔfiame vevi siwo alɔdzedɔwɔƒea na hamewo la dzi.
Dutanyanyuigblɔla bubuwo hã di be yewoagbɔ, gake esi womekpɔ ɖe mɔ na yameʋuwo be woava du mawo me o hekpe ɖe nɔnɔme bubu aɖewo ŋuti ta la, womegbɔ haɖe o.
Asiklɔƒe si le Fiaɖuƒe Akpata aɖe nu le Sierra Leone.
Ðasefowo ƒe lɔlɔ̃nu faa dɔwɔlawo ƒe kɔmitiwo le kpekpem ɖe Ðasefo siwo le Ɣedzeƒe Afrika-dukɔ, siwo me Ebola gblẽ nu le vevie la ŋu, wole woƒe ƒomewo kple woƒe haxɔsetɔwo ƒe nuhiahiãwo gbɔ kpɔm.
Aƒetɔ Thomas Nyain, si nye Yehowa Ðasefowo ƒe nyanuɖela le Liberia, gblɔ be: "Wɔwɔ ɖe Biblia ƒe aɖaŋuɖoɖo siwo ku ɖe dzadzɛnyenye kple dɔnɔwo ɖeɖe ɖe aga dzi le kpekpem ɖe mía ŋu míele te nɔm ɖe nɔnɔme siawo nu.
Esi wònye Yehowa Ðasefowoe míenye ta la, míeƒoa asa na ameɖiɖikɔnu siwo mewɔ ɖeka kple Biblia o.
Esia le míaƒe hameviwo ta kpɔm, vevietɔ le ɣeyiɣi dziŋɔ sia me. "
Le Sierra Leone la, wogblɔ nu vovovo siwo Yehowa Ðasefowo wɔ tsɔ kpe ɖe woƒe hameviwo kple nutoa me tɔ bubuwo ŋu woƒo asa na Ebola dɔlélea le nutoa me ƒe radio aɖe dzi.
Dziɖuɖumegã siwo le afi ma hã bia tso Yehowa Ðasefowo ƒe kpekpeɖeŋunakɔmitia me tɔwo si be woakpe asi ɖe dziɖuɖu ƒe dɔwɔha siwo le nutoa me la ŋu.
Aƒetɔ J. R. Brown, si nye Yehowa Ðasefowo ƒe nyanuɖela le woƒe dɔwɔƒegã le New York, gblɔ be: "Dzi ɖo mía ƒo esi míekpɔ ale si míaƒe haxɔsetɔ siwo le Ɣetoɖoƒe Afrika la ɖɔa ŋu ɖo ne wole woƒe mawusubɔsubɔdɔwo kple Biblia-fiafiadɔwo wɔm ale si woate ŋui.
Ehiã vevie be míanɔ gbe dom ɖa ɖe míaƒe haxɔsetɔwo kple ame bubu siwo ŋu Ebola dɔlélea gblẽ nu le la ta. "
Dukɔwo Dome Takpekpe Ŋuti Nyatakakawo: Ðasefowo Wɔ Takpekpe Ðedzesiwo Le MetLife Bɔlƒoƒea
NEW YORK Le June 20 va se ɖe 22 kple June 27 va se ɖe 29, 2014 dzi la, Yehowa Ðasefo gbogbo aɖewo va ƒo ƒu ɖe MetLife Bɔlƒoƒea le Ɣedzeƒe Rutherford le New Jersey hena "Yi Edzi Nànɔ Mawu Fiaɖuƒea Dim Gbã! "
Dukɔwo Dome Takpekpe siwo woawɔ, eye wowɔ takpekpea le Eŋlisigbe kple Spainiagbe me.
Ame siwo de takpekpea le kwasiɖanuwuwu eveawo ƒe agbɔsɔsɔe nye 118,000, takpekpe gã eve siawo na míeɖo ŋku takpekpe gã siwo wowɔ kpɔ le New York du gãwo me ƒe geɖewoe nye ema va yi la dzi.
Woto videokadodo dzi na ame 407,000 kple edzivɔ siwo ƒo ƒu ɖe nuto bubuwo me la hã kpɔ gome le wɔnaa ƒe akpa vevi aɖewo me si wɔe be ameawo katã ƒe agbɔsɔsɔ va nye 525,500.
Wɔnaa ƒe akpa geɖewo lɔ nuteƒekpɔkpɔwo wɔwɔ fia kple video siwo ɖe ale si Biblia me mɔfiamewo ɖea vie me la fia.
Dɔdzikpɔhaa me tɔe ƒoa ŋkeke ɖe sia ɖe ƒe nuƒo mamlɛtɔ.
David Splane ye ƒo nu le takpekpe si wowɔ tso June 20 va se ɖe 22 me; eye Geoffrey Jackson ye ƒoe tso June 27 va se ɖe 29 dzi.
Wonyrɔ amewo le takpekpe siawo dometɔ ɖe sia ɖe me.
Ame siwo wonyrɔ le takpekpewɔƒeawo ƒe agbɔsɔsɔe nye 1,255, eye ame siwo wonyrɔ le teƒe bubu siwo amewo ƒo ƒu ɖoe nye ame 2,930 si wɔe be nyɔnyrɔxɔlawo katã ƒe agbɔsɔsɔ va le 4,185.
Vavalwo dometɔ aɖewo tso Argentina, Australia, Belize, Britain, Chile, Costa Rica, El Salvador, Germany, Greece, Guatemala, Honduras, Italy, Malaysia, Mexico, Nicaragua, Panama, Peru, Spain kple Venezuela.
Aƒetɔ J. R. Brown, si nye Yehowa Ðasefowo ƒe nyanuɖela gblɔ be: "Takpekpe sia ɖo ŋku takpekpe ɖedzesi si wowɔ le New York le ƒe 1958 me dzi na mía dometɔ geɖe.
Le takpekpe siwo wowɔ le Yankee Stadium kple teƒe si woyɔna tsã be Polo Grounds la, valawo wu ame 253,000.
Takpekpe siwo míewɔ le MetLife Bɔlƒoƒea le ƒe sia me la ɖe dzesi ŋutɔ le Yehowa Ðasefowo ƒe ŋutinya me. "
Xlẽ nyati si nye The Record si ƒo nu tso dukɔwo dome takpekpe si wowɔ le MetLife Bɔlƒoƒea ŋu.
Amewo nyɔnyrɔ ƒe foto si dze le nyadzɔdzɔgbalẽ aɖe ƒe ŋgɔgbekpa dzi.
Yehowa Ðasefowo Ƒo Zi Ðe MetLife Bɔlƒoƒea Kpaŋkpaŋ (PDF)
Wowɔ Ŋkuɖodziwɔna Aɖe Le Sachsenhausen Tsɔ De Bubu Yehowa Ðasefo Aɖe Si Nazitɔwo Wu Ŋu
SELTERS, Germany Le September 16, 2014 dzi la, Brandenburg Ŋkuɖodzi Ƒe Habɔbɔ awɔ wɔna vevi aɖe atsɔ aɖo ŋku kufia si wotso na August Dickmann hewui le Sachsenhausen fuwɔamegakpɔ me la ƒe ƒe 75 lia dzi.
Aƒetɔ August Dickmann ye nye ame gbãtɔ si gbe asrafodɔwɔwɔ ɖe dzitsinya ta eye Nazitɔwo wui le dutoƒo le Xexemeʋa II me.
August Dickmann, ƒe 1936 lɔƒo.
Wolé Aƒetɔ Dickmann de ga le October 1937 me le Sachsenhausen fuwɔamegakpɔ me le Yehowa Ðasefowo ƒe dzixɔse siwo me wòlé ɖe asi ta.
Esi Xexemeʋa II dze egɔme le ƒe 1939 me ƒe ŋkeke etɔ̃ megbe la, adzamekpovitɔwo lé Aƒetɔ Dickmann eye wobia tso esi be wòade asi asrafogbalẽvi te ahazu Germanytɔwo ƒe asrafo.
Esi Aƒetɔ Dickmann gbe la, wolée de ame ɖekɛ gaxɔ me eye gaxɔdzikpɔla bia tso SS-srafowo ƒe amegã si be wòaɖe mɔ na ye yeawu Aƒetɔ Dickmann le etɔ gamenɔlawo katã ŋkume.
Le September 15, 1939 dzi la, wozi Yehowa Ðasefo alafa geɖe siwo dome Aƒetɔ Dickmann nɔvi kpamkpam Heinrich hã le la dzi be woakpɔ ewuwu teƒe.
Le ŋkeke eve megbe la, nyadzɔdzɔgbalẽ si nye The New York Times gblɔ tso Germany be: "Asrafowo da tu August Dickmann si xɔ 29 . . . wòku. "
Nyadzɔdzɔgbalẽa gblɔ kpee be esi wògbe be yemawɔ asrafodɔ o "le eƒe mawusubɔsubɔ tae " wowui ɖo.
Le September 18, 1999 dzi la, wowɔ ŋkuɖodzikpe aɖe ɖe Sachsenhausen fuwɔamegakpɔ si me wònɔ tsã la ƒe gli aɖe ŋu tsɔ de bubu Yehowa Ðasefo 890 kple edzivɔ siwo wode ga le afi ma la ŋu.
Wogawɔ ŋkuɖodzikpe bubu aɖe hã tsɔ de bubu Aƒetɔ Dickmann ŋu.
Woadze ŋkuɖodzizã 75 lia gɔme le afi si Aƒetɔ Dickmann ƒe ŋkuɖodzikpea le, eyome woava ƒo nuƒo aɖewo le afi si gamenɔlawo ƒe nuɖaƒe nɔ tsã.
Wokpe amegã Detlef Garbe, ame si ɖo Neuengamme Fuwɔamegakpɔ Ƒe Ŋkuɖodzi, si ganye edzikpɔla la be wòava ƒo nuƒo le afi sia.
Lillian Gobitas Klose, Sukuvi Si Ŋuti Ʋɔnudrɔ̃ƒe Kɔkɔtɔ Ƒe Nyadɔdrɔ̃ Ðedzesi Aɖe Ku Ðo Le Ƒe 1940 Me La Ku Le Eƒe Ƒe 90 Lia Xɔxɔ Me
NEW YORK​ Lillian Gobitas Klose, si tso nya me be yemado gbe na aflaga o eye wodrɔ̃ ʋɔnu ɖedzesi aɖee le Amerika Ƒe Ʋɔnudrɔ̃ƒe Kɔkɔtɔ la, ku le eƒe aƒe me le Fayetteville si le Georgia le August 22, 2014 dzi.
Exɔ ƒe 90.
William Henry Gobitas (miame ɖaa), Walter Gobitas kple Lillian Gobitas esime wonya ɖeviwo le suku esi wogbe be yewomado gbe na aflaga o ta le ƒe 1935 me.
Lɛta si Lillian Gobitas ŋlɔ na Minersville Sukutatɔwo le ƒe 1935 me tsɔ ʋli eƒe xɔse tae.
Lillian Gobitas kple nɔvia ŋutsu William tso nya me be yewomagado gbe na aflaga azɔ o esi wose dukɔa ƒe radio dzi wɔna aɖe le October 6, 1935 dzi, si ƒo nu tso se si Biblia de ku ɖe trɔ̃subɔsubɔ ŋu vɔ megbe.
Yehowa Ðasefowoe wo ame evea siaa nye.
Le kwasiɖa ʋɛ aɖewo megbe la, wonya wo le suku esi wogbe be yewomado gbe na aflaga o.
Wo fofo, Walter, tsɔ nya yi nutomeʋɔnudrɔ̃ƒewo heʋli ɖeviawo ƒe gomenɔamesi ta eye wòɖu dzi.
Sukutatɔwo tsɔ nyaa yi Ʋɔnudrɔ̃ƒe Kɔkɔtɔ le June 3, 1940 dzi be woagbugbɔ nyaa adrɔ̃ na yewo. Esi wogbugbɔ nya sia si wona ŋkɔe be Minersville Nutomesuku kple Gobitis (womeŋlɔ tɔgbuiŋkɔa nyuie le ʋɔnudrɔ̃ƒea ƒe nuŋlɔɖiwo me o) drɔ̃ la, nya la va yi Gobitas ƒomea dzi.
Esiae nye zi gbãtɔ Amerika Ʋɔnudrɔ̃ƒe Kɔkɔtɔ trɔ nyametsotso si wòwɔ le ɣeyiɣi kpui aɖe me.
Aƒetɔ Walter Gobitas kple srɔ̃a Ruth dzi Lillian Gobitas le Minersville le Pennsylvania le November 2, 1923 dzi.
Wonyrɔe wòzu Yehowa Ðasefo le March 14, 1935 dzi.
Esi aƒenɔ Gobitas xɔ ƒe 20 la, eva zu ɣeyiɣiawo katã ƒe Biblia-fiala (si Yehowa Ðasefowo yɔna be gbesiagbe mɔɖela) eye emegbe wòva subɔ le Yehowa Ðasefowo ƒe dɔwɔƒegã le Brooklyn si le New York tso February 1946 va se ɖe April 1953 me.
Lillian kple srɔ̃a Erwin Klose, esime wonye dutanyanyuigblɔlawo le Vienna si le Austria le ƒe 1954 me.
Esi aƒenɔ Gobitas de Yehowa Ðasefowo ƒe takpekpe aɖe le Europa le ƒe 1951 me la, edo go aƒetɔ Erwin Klose le Ðasefowo ƒe alɔdzedɔwɔƒe si le Germany.
Xɔlɔ̃wɔwɔ yi edzi le wo dome hafi aƒetɔ Klose va de Gbetakpɔxɔ Habɔbɔa Ƒe Gilead Biblia Suku, si nye dutanyanyuigbɔgblɔlawo, siwo wogayɔna be mawunyadɔgbedelawo ƒe suku si wowɔ le South Lansing si le New York.
Ewu sukua nu le ƒe 1952 me, eye woɖoe ɖe Vienna le Austria (Autriche).
Aƒenɔ Gobitas hã wu mawunyadɔgbedelawo ƒe suku nu le February 1954 me.
Le March 24, 1954 dzi la, eya kple aƒetɔ Klose ɖe wo nɔewo le Vienna eye woyi woƒe dutanyanyuigbɔgblɔdɔa dzi le Austria.
Wotrɔ va Amerika le ƒe ma ƒe nuwuwu le aƒetɔ Klose ƒe lãmesẽkuxi si nɔ gã dom ɖe edzi ta. Elabena Nazitɔwo wɔ funyafunya aƒetɔ Klose le fuwɔamegaxɔ me le esi wònye Yehowa Ðasefo ta, eye esia gblẽ nu le eƒe lãmesẽ ŋu vevie.
Emegbe wodzi vi eve siwo ŋkɔwoe nye Stephen Paul kple Judith Deborah.
Le ƒe 1967 me la, aƒetɔ Klose kple eƒe ƒomea ʋu yi Riverdale le Georgia afi si wokeke woƒe Biblia-fiafiadɔ ɖe enu le.
Aƒenɔ Gobitas Klose gblẽ via nyɔnu Judith Klose; nɔvia nyɔnu eve siwo ŋkɔwoe nye Jeanne Fry kple Grace Reinisch; kple nɔvia ŋutsu Paul Gobitas ɖe megbe.
Srɔ̃a kple via Stephen Paul Klose, edzilawo, nɔvia ŋutsu William Gobitas kpakple nɔvia nyɔnu Joy Yubeta ku do ŋgɔ nɛ.
Ðasefowo Ado Boblo JW.ORG Nyatakakadzraɖoƒe Si Le Gbegbɔgblɔ Gbogbotɔ Kekeake Me
NEW YORK Le August 1, 2014 dzi la, Yehowa Ðasefowo adze trakt yeye aɖe si ƒe tanyae nye Afi Kae Míakpɔ Ŋuɖoɖo Na Agbe Me Biabia Vevitɔwo Le? mama gɔme si axɔ ɣleti ɖeka atsɔ ado boblo woƒe internet dzi nyatakakadzraɖoƒe si nye jw.org.
Nyatakakadzraɖoƒe sia le gbegbɔgblɔ 500 aɖewo me, eye woate ŋu awɔ agbalẽ kple nu bubu siwo le edzi la ƒe kɔpi le gbegbɔgblɔ 700 kloe me.
Ame miliɔn ɖeka kple edzivɔwo ʋua jw.org nyatakakadzraɖoƒea gbe sia gbe.
Nyatiwo kple videowo le nyatakakadzraɖoƒea, siwo aɖe vi na ame siwo xɔ ƒe vovovowo, ame ƒomevi vovovowo kple ame siwo le nɔnɔme vovovowo me.
Video siawo dometɔ ɖeka ƒe tanyae nye Nu Ka Tae Wònyo Be Nàsrɔ̃ Biblia?, eye àte ŋu azã QR-xlẽnu ƒe kadodoa si dze le trakt yeyea dzi atsɔ aʋui.
Wozã agbemenudzɔdzɔ ŋutɔŋutɔwo le video sia me tsɔ ɖe nu si tae wòanyo be míasrɔ̃ Biblia la fia.
Ele gbegbɔgblɔ 450 me fifia, eye amewo wɔ eƒe kɔpi miliɔn 4 tso esime woɖee ɖe go le November 18, 2013 dzi.
J. R. Brown, si nye Yehowa Ðasefowo ƒe nyanuɖela le woƒe dɔwɔƒegã si le Brooklyn le New York, gblɔ be: "Míele mɔ kpɔm na boblododo sia vevie.
Yehowa Ðasefo miliɔn enyie le xexea me godoo, eye mí katã míagblɔ nyatakakadzraɖoƒe sia ŋu nya na míaƒe aƒelikawo.
Ðewohĩ esiae anye boblodododɔ gãtɔ si míewɔ kpɔ. "
Geoffrey Jackson, si nye Yehowa Ðasefowo ƒe Dɔdzikpɔhaa me tɔ gblɔ be: "Tso esime jw.org nyatakakadzraɖoƒe sia dze dɔ gɔme ƒe evee nye esi va yi la, ame siwo tso xexea me godoo kpɔe be nyatakaka siwo ŋu viɖe le la le afi sia.
Le nyatakakadzraɖoƒe sia la, àte ŋu akpɔ video siwo akpe ɖe viwòwo ŋu, nyati siwo ate ŋu akpe ɖe wò ƒomea ŋu, eye àte ŋu axlẽ Biblia gɔ̃ hã.
Míedi be jw.org nyatakakadzraɖoƒea naɖe vi na ame gbogbotɔ kekeake, esia tae míede boblododo ƒe ɖoɖo sia to me ɖo. "
Yehowa Ðasefowo Le Kpekpeɖeŋu Nam Amewo Le Balkan-nutowo Me
ZAGREB, Croatia Kpekpeɖeŋunakɔmiti siwo me tɔwo nye lɔlɔ̃nu faa dɔwɔlawo kple Yehowa Ðasefowo ƒe alɔdzedɔwɔƒe si le Germany ƒe ame dɔdɔwo le kpekpem ɖe ame siwo ŋu tsiɖɔɖɔ dziŋɔtɔ si teƒe wokpɔ kpɔ le Bosnia-Herzegovina, Croatia kple Serbia la gblẽ nu le la ŋu.
Tsi gã aɖe si dza le Balkan-nutowo me tso May 13 va se ɖe May 15, 2014 dzi na tsi ɖɔ ɖe nutoa eteƒe mekɔ o eye agaɖevi (si fia agakpe siwo fli le towo ŋu) 3,000 aɖewo hã gblẽ nu le nutoa me.
Kpekpeɖeŋunakɔmitiawo wɔ ɖoɖo ɖe mɔzɔnyawo, nuɖuɖu, nudodo kple teƒe siwo woanɔ gbɔ la ŋu enumake.
Togbɔ be Ðasefo aɖeke meku o eye nu vevi mewɔ ɖeke o hã la, woƒe aƒe 14 ya teti dome gblẽ.
Gakpe ɖe eŋu la, Yehowa Ðasefowo ƒe tadeaguƒe ɖeka gbã.
Kɔmitiawo gbugbɔ le aƒe siwo gbã kple esiwo ŋu nu gblẽ le la ɖɔm ɖo, eye wole xɔ siwo me ame siwo ƒe aƒewo dome gblẽ la anɔ gbɔ la hã tum.
Aƒetɔ Josip Liović, si nye Yehowa Ðasefowo ƒe nyanuɖela le Croatia, gblɔ be: "Míaƒe dzi dze eme esi míese be nu vevi mewɔ míaƒe haxɔsetɔ aɖeke o, gake míese veve ɖe ame siwo le nu xam ɖe woƒe ƒometɔwo kple wo xɔlɔ̃wo ƒe ku ta la ŋu.
Míele agbagba dzem etɔxɛe be míakpe ɖe amewo ŋu le Balkan-nuto bliboa me.
Míeda akpe na mía xɔlɔ̃ siwo tso Germany va kpe ɖe mía ŋu míewɔ ɖoɖo ɖe kpekpeɖeŋunu siwo ahiã le kwasiɖa kple ɣleti siwo gbɔna me la ŋu. "
Wode Bubu Yehowa Ðasefowo Ŋu Le Gusen Fuwɔamegakpɔ Ƒe Ŋkuɖodziƒe La Me
SELTERS, Germany (Allemagne)​ Le Kwasiɖa, April 13, 2014 dzi la, woɖe ŋkuɖodzikpe aɖe fia le Gusen Fuwɔamegakpɔ Ƒe Ŋkuɖodziƒe si le Austria (Autriche) la me tsɔ ɖo ŋku Yehowa Ðasefo 450 siwo Nazitɔwo lé de ga le Mauthausen fuwɔamegakpɔ kple eƒe Gusen gakpɔ sue me la dzi.
Ame 130 kple edzivɔe va wɔnaa teƒe.
Ŋkuɖodzikpe aɖe si woɖe fia le wɔna aɖe si wowɔ le Gusen Fuwɔamegakpɔ Ƒe Ŋkuɖodziƒe me le April 13, 2014 dzi.
Esi wokplɔ Ðasefoawo va Mauthausen fuwɔamegakpɔa me la, gaxɔa ƒe amegã do ŋɔdzi na wo be: "Biblia Nusrɔ̃vi aɖeke madzo le afi sia agbagbee o. "
Aƒetɔ Martin Poetzinger si nɔ ga me le Dachau, Mauthausen kple Gusen hena ƒe asieke eye emegbe wòva zu Yehowa Ðasefowo ƒe Dɔdzikpɔhaa me tɔ le Brooklyn le New York la gblɔ tso esime wònɔ ga me le Mauthausen ŋu be: "Adzamekpovitɔwo wɔ nu sia nu si woate ŋui be yewoana míaƒe xɔse me nagbɔdzɔ. "
May 1945: Gusen Fuwɔamegakpɔ.
Martin Poetzinger (nɔ anyi ɖe ŋgɔgbezikpuia dzi, evelia tso miame) ɖe foto sia kple ame 23 siwo tsi agbe la le asiɖeɖe le wo ŋu megbe kpuie.
Wokplɔ Ðasefo siwo le Mauthausen gakpɔa me la dometɔ aɖewo yi Gusen gakpɔ me emegbe.
"Amewusaɖa " koŋue Gusen gakpɔ la nye, elabena woɖonɛ koŋ wua amewo le afi ma gbe sia gbe.
Ðasefoawo kpena le hatsotso suesuewo me le zã me dzroa Biblia ƒe akpa siwo wolé ɖe susu me la me ale be wòado ŋusẽ woƒe xɔse.
Gbe ɖeka Biblia va ka wo si.
Woma Biblia la me ɖe akpa vovovo me, eye ne ɖe ɖo ame aɖe gbɔ la eya hã ɖonɛ ɖe nɔvia.
Wobena ɖe woƒe abatiwo te xlẽnɛ le vovoɣi vi siwo sua wo si la me.
Ðasefoawo gblɔa Biblia me gbedeasia na amewo hã ŋuɖɔɖotɔe.
Ðasefoawo srɔ̃ Biblia kple Polandtɔ atɔ̃ aɖewo esi wonɔ ga me eye woxɔ nyɔnyrɔ le adzame le atigo aɖe si wokpa hena esia wɔwɔ la me.
Ðasefo aɖe si ŋkɔe nye Franz Desch gblɔ Biblia me gbedeasia na SS-srafo aɖe eye eya hã va zu Yehowa Ðasefo.
Aƒetɔ Wolfram Slupina, si nye Yehowa Ðasefowo ƒe nyanuɖela le Austria, gblɔ be: "Edzɔ dzi na mí ŋutɔ be woɖo ŋku Ðasefo siwo nɔ Mauthausen kple Gusen gakpɔwo me la dzi le woƒe xɔse kple dzinɔameƒo siwo woɖe fia le gakpɔ siawo me ta.
Ale si woɖoe kplikpaa be yewoaɖe Kristotɔwo ƒe veveseseɖeamenu kple dɔmenyonyo afia ame sia ame la nye vɔ̃dziɖuɖu si dzi wòle be woaɖo ŋkui ahasrɔ̃. "
Nyatakaka Ku Ðe Ðasefo Siwo Le Ukraine Kple Crimea Ŋu
LVIV, Ukraine​ Yehowa Ðasefowo ƒe alɔdzedɔwɔƒe si le Ukraine ka nya ta be le June 17, 2014 dzi la, Ðasefo aɖe si le Ukraine ƒe ɣedzeƒedu si woyɔna be Kramatorsk me ku esi bɔmb aɖe wó le eƒe ʋu gbɔ.
Yehowa Ðasefo bubu aɖeke meku o, eye nu vevi mewɔ ɖeke hã le dukɔmeviʋa si le edzi yim le dukɔa me ɣleti ʋɛ aɖewoe nye esia me o.
Ke hã, Ðasefo alafa geɖewo ʋu le nuto siwo me dukɔmeviʋa le edzi yim le le Ukraine ƒe ɣedzeƒenuto me la me.
Ame siwo ʋu le woƒe aƒewo me la yi ɖatsi woƒe haxɔsetɔwo gbɔ.
Togbɔ be aʋaa gakpɔtɔ le edzi yim hã la, Ðasefo siwo le Ukraine yi edzi le Biblia me gbedeasia gblɔm na wo haviwo.
Tso June 2014 ƒe gɔmedzedze va se ɖe eƒe domedome la, Ðasefowo wɔ takpekpe gã geɖewo le ŋutifafa me le Ukraine ƒe ɣedzeƒenutoa me. Woƒo nuƒo siwo wotu ɖe Biblia dzi, eye wowɔ wɔwɔfia siwo ɖe ale si woawɔ ɖe Biblia me nyawo dzi le gbe sia gbe nuwɔnawo me fia hã.
Ame 5,200 kple edzivɔe de takpekpe siawo.
Ðasefoawo awɔ nutome gã takpekpe 40 le Ukraine kple Crimea, eye woaƒo nu tso nya si Biblia gblɔ tso ale si Mawu Fiaɖuƒea ahe ŋutifafa vae le etsɔme ŋu la ŋu.
Wole mɔ kpɔm be ame 165,000 kple edzivɔwo ade wɔna siawo. Wokpɔ mɔ be wo dometɔ 7,500 adee le Crimea
Ðasefowo Kpɔ Gome Le Agbalẽɖeɖefia Si Wowɔ Le Mexico City Le Ƒe 2014 Me La Me
MEXICO CITY Yehowa Ðasefowo hã nɔ agbalẽtaƒe 150 siwo wokpe be woava kpɔ gome le agbalẽɖeɖefia aɖe si woyɔ be Expo Publica Agbalẽɖeɖefia me la dome. Mexico Dukɔa Ƒe Dɔwɔƒe Si Kpɔa Agbalẽtatadɔwo dzi lae wɔ ɖoɖo ɖe agbalẽɖeɖefia sia ŋu.
Dɔwɔƒea wɔ agalẽɖeɖefia sia le Mexico Dukɔwo Dome Asitsaƒe tso April 25 va se ɖe May 4, 2014 dzi be yeatsɔ aɖu yeƒe ƒe 50 ƒe azã.
Ame siwo va wɔna sia teƒe ade 20,000.
Ðasefowo ɖe woƒe agbalẽwo, magazinewo kple video vovovo siwo wotu ɖe Biblia dzi la fia.
Wodo boblo woƒe nyatakakadzraɖoƒe si nye www.jw.org, afi si woate ŋu awɔ woƒe agbalẽ siwo le gbe 650 kple edzivɔwo me la ƒe kɔpi le.
Vavalawo xɔ Ðasefowo ƒe agbalẽ siwo wu 1,600, eye wo dometɔ aɖewo bia be woava srɔ̃ Biblia kpli yewo le yewo ƒe me.
Abe ale si Yehowa Ðasefowo wɔnɛ ɖaa ene la, womexɔ ga aɖeke le Biblia-srɔ̃gbalẽwo kple Biblia-sɔsrɔ̃ ƒe ɖoɖo siwo wowɔ kple amewo le wɔna sia wɔɣi la ta o.
Aƒetɔ Gamaliel Camarillo, si nye Yehowa Ðasefowo ƒe nyanuɖela le Mexico, gblɔ be: "Dzi dzɔ mí ɖe ale si ame geɖe te ɖe míaƒe agbawo ŋu le agbalẽɖefiaƒea kple ale si wokpɔ dzidzɔ ɖe Biblia kple míaƒe jw.org nyatakakadzraɖoƒea ŋu la ta.
Míekpɔe be dɔwɔnu siawo siwo ɖea vi ŋutɔ tsɔtsɔ va afi sia na ame siwo ŋu vovo mele kura o la kpe ɖe amewo ŋu.
Le mía gome la, agbalẽɖeɖefia la kpɔ dzidzedze gã aɖe. "
Ðasefowo Adze Dukɔwo Dome Takpekpewo Gɔme
NEW YORK Yehowa Ðasefowo ƒe "Yi Edzi Nànɔ Mawu Fiaɖuƒea Dim Gbã! " ŋkeke etɔ̃ dukɔwo dome takpekpe gbãtɔ adze egɔme le Fiɖa, June 6, 2014, ƒe ŋdi le Ford Field le Detroit, Michigan, USA.
Takpekpewɔƒe bubu siwo le Arizona, California, Florida, Illinois, Missouri, New Jersey kple North Carolina akpɔ gome le wɔnaa ƒe akpa aɖewo me to videokadodowo dzi, eye woaɖe wo gɔme ɖe Albaniagbe, Koreagbe, Polandgbe kple Portugalgbe me.
Aƒetɔ J. R. Brown, si nye Yehowa Ðasefowo ƒe nyanuɖela le woƒe dɔwɔƒegã le Brooklyn, New York, gblɔ be: "Le kwasiɖa etɔ̃ siwo va yi me la, Ðasefo siwo le Detroit kple du bubu siwo me woakpɔ wɔnaa to videokadodowo dzi kpe woƒe aƒelikawo be woakpɔ gome le wɔna tɔxɛ sia me kpli yewo.
Míele mɔ kpɔm be ame ƒomevi vovovo siwo ade 45,000 ye ava Detroit eye ame 2,000 kple edzivɔ siwo atso Australia, Canada, Germany kple Taiwan ava hã le eme. "
Tso dzomeŋɔlia yina la, Ðasefo siwo le Amerika-dukɔa me awɔ dukɔwo dome takpekpe 16 le bɔlƒoƒe gãwo le Amerika-du vovovo ewo me.
Le teƒe aɖewo la, woawɔ wɔna bliboa alo eƒe akpa aɖe le Albaniagbe, Amerika Tokunɔgbe, Arabgbe, Armeniagbe, Kantongbe, Chuukgbe, Fransegbe, Helagbe, Haitiatɔwo ƒe Kreolegbe, Hindigbe, Ilokogbe, Indonesiagbe, Italiagbe, Japangbe, Koreagbe, Mandaringbe, Marshall-gbe, Persiagbe, Polandgbe, Romaniagbe, Russiagbe, Samoagbe, Spaniagbe, Tagalog-gbe, Twigbe kple Vietnamgbe.
Tso June 2014 va se ɖe ƒe 2015 me la, Ðasefowo awɔ dukɔwo dome takpekpewo le Australia, Ecuador, England (Angleterre), Germany (Allemagne), Greece, Mexico, South Korea (Corée du Sud) kple Zimbabwe.
Yehowa Ðasefowo Le Gbeƒã Ðem Dukɔwo Dome Takpekpe Siwo Woawɔ
NEW YORK Yehowa Ðasefowo ɖe gbeƒãe be yewoawɔ ŋkeke etɔ̃ dukɔwo dome takpekpewo le du gã etɔ̃ me le xexea me godoo eye adze egɔme tso June 2014 me va se ɖe January 2015 me.
Takpekpe siawo adze egɔme le Amerika-dukɔa me eye emegbe woawɔe le Australia, Ecuador, England, Germany, Greece, Mexico, South Korea kple Zimbabwe.
Ðasefowo ƒe dukɔwo dome takpekpe siawo ayi edzi le ɣeyiɣi siwo me woanɔ woƒe ƒe sia ƒe nutome gã takpekpewo hã wɔm le takpekpewɔƒe suewo.
Dukɔwo Dome Takpekpewo adze egɔme le June 6, 2014 dzi le du si nye Ford Field me le Detroit si le Michigan le Amerika.
Wokpɔ mɔ be ame 45,500 akpɔ gome le wɔna sia me, eye ame siawo dometɔ 2,500 atso duta.
Ame siwo tso dukɔ vovovowo me akpɔ gome le dukɔwo dome takpekpe siawo me eye dutanyanyuigblɔlawo hã ade takpekpe siawo le teƒe aɖewo.
Aƒetɔ J. R. Brown, si nye Yehowa Ðasefowo ƒe nyanuɖela le woƒe dɔwɔƒegã si le Brooklyn le New York, gblɔ be: "Míaƒe Dukɔwo Dome Takpekpewo vivia ame nu eye wonye dzidzɔwɔna si wòle be ame nade.
Míekpɔ mɔ be ame bubuwo hã ava wɔ ɖeka kpli mí ne míeva ƒo ƒu abe ƒomewo kple xɔlɔ̃wo ene hena wɔna tɔxɛ siawo. "
Takpekpe siawo ƒe tanyae nye "Yi Edzi Nànɔ Mawu Fiaɖuƒea Dim Gbã! "
Aƒetɔ Brown gblɔ be, "wɔnaa ƒe akpa vevitɔwo aku ɖe tanya vevi si le Biblia si kple Yehowa Ðasefowo ƒe dzixɔse vevi si nye be woɖo Mawu Fiaɖuƒea anyi le ƒe 1914 me eye Yesu Kristoe nye Fiaɖuƒe ma ƒe Fia la ŋu.
Nyateƒee, takpekpea aɖee fia be Mawu Fiaɖuƒea le dzi ɖum ƒe alafa ɖekae nye esia. "
Ðasefowo le ɖoɖo aɖe dem to me atsɔ akpe woƒe aƒelikawo be woade takpekpe si woawɔ le woƒe nutoa me.
Abe ale si ko Ðasefowo wɔnɛ ɖaa ene la, womaxɔ ga ɖe vava ta o, eye womadzɔ ga le amewo si hã o.
Kpɔ ŋkeke kple teƒe siwo woawɔ ƒe 2014 "Yi Edzi Nànɔ Mawu Fiaɖuƒea Dim Gbã! "
Nutome Gã Takpekpea le le míaƒe nyatakakadzraɖoƒe si nye jw.org/ee.
Nyadzɔdzɔgblɔlawo ate ŋu ado ka kple Yehowa Ðasefowo ƒe alɔdzedɔwɔƒe si te ɖe wo ŋu bene woaxɔ Ðasefowo teƒenɔla si woakpɔ ne wodi be yewoava lé takpekpea me wɔnawo la ƒe ŋkɔ kple nyatakaka bubuwo.
Ahom Aɖe Gblẽ Nu Le Amerika Ƒe Titina Kple Eƒe Anyigbe
Tso April 27, 2014 dzi la, ahom dziŋɔ aɖe tu le Amerika ƒe titina kple eƒe anyigbe.
Ahom la gbã aƒewo eye woka nya ta be ame siwo wu 30 ƒe agbe tsi eme.
Yehowa Ðasefowo ƒe alɔdzɔdɔwɔƒe si le Amerika ka nya ta be Ðasefo aɖeke ƒe agbe metsi eme o, eye nu vevi mewɔ ɖeke hã o, gake nu gblẽ le woƒe aƒe adre ŋu.
Eye nu gblẽ le Ðasefowo ƒe tadeaguƒe etɔ̃ hã ŋu.
Ðasefowo ƒe lɔlɔ̃nu faa dɔwɔlawo ƒe kɔmiti siwo le nutoa me le kpekpem ɖe ame siwo ŋu ahom la gblẽ nu le la ŋu.
Dzobibi Dziŋɔ Aɖe Gblẽ Nu Le Valparaíso Le Chile
PUENTE ALTO, Chile (Chili)​ Le April 13, 2014 dzi la, dzo dze melidzeƒe xɔŋkɔ si le Valparaíso du gã si le Chile eye Pasifik-ya sesẽ aɖe si ƒo to nutoa me va yi la na be dzoa keke ta bi teƒea keŋkeŋ.
Dzoa wu ame 15 ya teti eye nu vevi wɔ ame 500 aɖewo.
Aƒe 2,900 aɖewo hã dome gblẽ keŋkeŋ, eye wòhiã be woadi teƒe bubu na ame 10,000 aɖewo.
Yehowa Ðasefowo ƒe alɔdzedɔwɔƒe si le Chile ka nya ta be Ðasefo ŋutsu tsitsi aɖe hã ku le nudzɔdzɔ sia me.
Gakpe ɖe eŋu la, Ðasefo 89 bu woƒe aƒewo.
Ame siwo dzo le woƒe aƒewo me la va tsi wo nɔvi tadeagulawo gbɔ.
Alɔdzedɔwɔƒea ɖo kpekpeɖeŋunakɔmiti enumake be woakpe ɖe ame siwo dzi afɔkua dzɔ ɖo la ŋu.
Lɔlɔ̃nu faa dɔwɔlawo ƒe ƒuƒoƒo siwo woɖo la dze teƒeawo dzadzra ɖo gɔme xoxo.
Ne nɔnɔmewo ɖe mɔ la, woate Ðasefowo ƒe aƒe 28 siwo dome gblẽ la tutu.
Aƒetɔ Jason D. Reed, si nye Yehowa Ðasefowo ƒe nyanuɖela le Chile, gblɔ be: "Ete ɖe mía dzi vevie esi míese nu siwo gbegbe dzo sia gblẽ le mía nɔviwo ŋu.
Míefa mía nɔvi si ku la vevie, eye míaɖo ŋku ame siwo ƒe ƒometɔwo kple xɔlɔ̃wo tsi afɔku sia me hã dzi le míaƒe gbedodoɖawo me.
Míayi edzi anɔ kpekpeɖeŋunuwo kple nu bubu siwo hiã ale be woate ŋu anɔ te ɖe afɔku dziŋɔ sia me tsonuwo nu la ɖom ɖe ame siwo ŋu wògblẽ nu le. "
Anyigbaʋuʋu le Nicaragua
Le Dzoɖa, April 14, 2014 dzi la, anyigbaʋuʋu si ƒe sesẽme nye 5.1 la gblẽ nu le Managua si le Nicaragua la ƒe dzieheɣetoɖoƒe ŋu.
Esiae nye anyigbaʋuʋu si kplɔ wo nɔewo ɖo le ŋkeke ene me la ƒe yeyetɔ; esi lolo wu ƒe sesẽme ƒe dzidzee nye 6.6 le Richter ƒe dzidze nu.
Yehowa Ðasefowo ƒe alɔdzedɔwɔƒe si le Titina Amerika ka nya ta be nu vevi mewɔ Ðasefo aɖeke o.
Ðasefowo ƒe aƒe 7 gbã keŋkeŋ eye nu gblẽ le aƒe 21 ŋu.
Eye nu gblẽ le Yehowa Ðasefowo ƒe Fiaɖuƒe Akpata aɖe, si nye teƒe si wodea ta agu le si le Nagarote dua me hã la ŋu.
Esia wɔe be Yehowa Ðasefowo ƒe hame eve va ƒo ƒu ɖe Fiaɖuƒe Akpataa ƒe ʋutɔɖoƒea hewɔ Yesu Kristo ƒe ku ƒe ŋkuɖodzia.
Ame 530 kple edzivɔe va kpɔ gome le wɔnaa me le fiẽ ma, ame siwo menye Ðasefowo o hã le eme.
Alɔdzedɔwɔƒea di teƒe aɖe na Ðasefo siwo ŋu anyigbaʋuʋua gblẽ nu le be woanɔ gbɔ eye wòle kpekpeɖeŋu nam wo.
Aƒetɔ Richard Rudolph Si Tsi Agbe Le Fuwɔamegaxɔ Me La Ku Le Germany Le Eƒe Ƒe 102 Lia Xɔxɔ Me
SELTERS, Germany​ Richard Rudolph, si nye Yehowa Ðasefo aɖe si wolé de ga le Nazitɔwo ƒe fuwɔamegaxɔ atɔ̃ me eye wònɔ Kɔmiunisttɔwo ƒe gaxɔ hã me la, ku le January 31, 2014 dzi.
Exɔ ƒe 102.
Esime Nazitɔwo xɔ zia le ƒe 1933 me la, woɖo asi Yehowa Ðasefowo ƒe dɔwo dzi le Germany.
Esia wɔe be Nazitɔwo de Ðasefo 11,300 ga, wode wo dometɔ 4,200 fuwɔamegaxɔ me, eye Aƒetɔ Rudolph hã le wo dome.
Wo dometɔ 1,500 aɖewo ku.
Wokplɔe yi fuwɔamegaxɔ atɔ̃ hã me, eye fuwɔamegaxɔ siawo dometɔ siwo xɔ ŋkɔ wue nye Sachsenhausen kple Neuengamme fuwɔamesaɖawo. Le teƒe eve siawo la, wode ame 300,000 kple edzivɔwo ga eye ame 140,000 kple edzivɔwoe ku.
Richard Rudolph (le xɔ ta, ɖusime ɖaa) nye gamenɔla siwo dzi wozi be woatu Neuengamme fuwɔamegaxɔa le ƒe 1940 me la dometɔ ɖeka.
Le ƒe 1944 me la, woɖe Aƒetɔ Rudolph yi Neuengamme fuwɔamesaɖaa me le Salzgitter-Watenstedt.
Le eƒe mawudzixɔsewo ta la, egbe be yemawɔ dɔ siwo lɔ aʋawɔnuwo wɔwɔ ɖe eme o, eye esia wɔe be wodo ŋɔdzi nɛ be yewoawui.
Gake ale si Rudolph lé eƒe mawudzixɔwo me ɖe asi la wɔ nuku na SS-srafomegã aɖe eye wòtsɔe ɣla ɖe ʋu aɖe si tsɔa nuɖuɖuwo la me, esia wɔe be womewui o.
Le xexemeʋa II lia megbe la, Aƒetɔ Rudolph gayi eƒe subɔsubɔwɔnawo dzi abe Yehowa Ðasefo ene le Nuto Si Le Soviet Dziɖuɖua Te si wova yɔ emegbe be German Demokrasidukɔ la me.
Wogalée emegbe de ga le ƒe 1950 me.
Le wo katã me la, enɔ ga me ƒe 19 sɔŋ le eƒe mawudzixɔsewo ta.
Ann-Jacqueline Frieser kple Richard Rudolph, si ƒe agbemeŋutinya na wòɖu dzi le ƒe 2009 me.
Aƒetɔ Richard Rudolph ɖoe kplikpaa ƒe geɖe be yeagblɔ Biblia me gbedeasia kple nu siwo wòsrɔ̃ va yi tso ale si gbegbe vovototodede amewo me gblẽa nui ŋu la na amewo.
Le ƒe 2009 me la, Ann-Jacqueline Frieser, si nye sukuvi aɖe le Germany la, ɖu dzi zi eve le Dukplɔlaa Ƒe Ŋutinya Ƒe Hoʋiʋli si ƒe tanyae nye "Kalẽawo: Wode Bubu Wo Ŋu – Womese Woƒe Nyawo Gɔme O – Woŋlɔ Wo Be " la me le ale si wògblɔ Richard Rudolph ƒe agbemeŋutinya hebia gbee la ta.
Exɔ ɖoƒe gbãtɔ le Rheinland-Palatinate Nutoa ƒe hoʋiʋlia me eye wònye ame etɔ̃ gbãtɔ siwo ɖu dzi le Dukɔa ƒe hoʋiʋlia me la dometɔ ɖeka.
Aƒetɔ Wolfram Slupina, si nye Yehowa Ðasefowo ƒe nyanuɖela le Germany, gblɔ be: "Aƒetɔ Richard Rudolph nye xɔlɔ̃ kple hati tadeagula nyui aɖe, eye gakpe ɖe eŋu la, egblẽ ŋutinya wɔdɔɖeamedzi hã ɖi na mí.
Eƒe xɔse ɖedzesi kpakple eƒe dzinɔameƒo la nye kpɔɖeŋu nyui aɖe na mí katã. "
Agaɖeviwo Gblẽ Nu Le Washington State
Agaɖeviwo na aƒewo nyrɔ ɖe ba me le Snohomish County si le Washington le United States (États-Unis) le March 22, 2014 dzi.
Nutoa me dziɖuɖumegãwo ka nya ta be ame 90 aɖewoe bu eye wogblɔ be ame 17 ku.
Yehowa Ðasefowo ƒe alɔdzedɔwɔƒe si le United States ka nya ta be nyɔnu Ðasefo ɖeka le ame siwo bu la dome.
Ðasefo atsu kple asi aɖe ƒe vinyɔnu kple woƒe mamayɔvi hã ku le nudzɔdzɔ sia me.
Eva hiã be Ðasefo eve naʋu le woƒe aƒewo me; Ðasefo bubu aɖe ya ƒe aƒe dome gblẽ keŋkeŋ.
Ðasefowo ƒe hamemetsitsi siwo le nutoa me le kpekpeɖeŋu kple akɔfafa nam ame siwo ŋu afɔku sia gblẽ nu le.
Aƒetɔ Guy H. Pierce Si Nye Yehowa Ðasefowo Ƒe Dɔdzikpɔha Me Tɔ Ku
NEW YORK​ Guy H. Pierce, si nye Yehowa Ðasefowo ƒe Dɔdzikpɔha me tɔ le woƒe Dɔwɔƒegã si le Brooklyn le New York la ku le Braɖa, March 18 dzi le eƒe ƒe 79 lia xɔxɔ me.
Aƒetɔ Pierce wɔ dɔ le kɔmiti vovovo siwo kpɔa Ðasefowo ƒe dɔwo kple Biblia-fiafiadɔ si wowɔna le xexea me godoo dzi la me.
Dɔ siwo wòwɔna le woƒe habɔbɔa me bia be wòanɔ mɔ zɔm edziedzi eye wòtoa esia dzi dea dzi ƒo na Yehowa Ðasefowo le xexea me godoo.
Togbɔ be dɔ geɖe nɔ edzi hã la, ekpɔa vovo ɖe ame siwo hiã eƒe kpekpeɖeŋu alo aɖaŋuɖoɖo la ŋu, eye ale si wòkoa alɔgbɔnu hedoa nukokoe na ame la nana be amewo ɖea dzi ɖi le egbɔ.
Exɔlɔ̃ veviwo kpɔe le eŋu be ame ɖe sia ɖe ƒomevi tea ŋu tena ɖe eŋu bɔbɔe.
Aƒetɔ Pierce gblɔ tso eɖokui ŋuti le nuƒo aɖe si wòƒo le ame siwo wɔa subɔsubɔdɔa ɣeyiɣiawo katã la ƒe sukunuwuwɔna aɖe me be dzidzenu si nu yenɔa agbe ɖoe nye be: "Lé dzidzenu dzɔdzɔewo me ɖe asi sesĩe, gake wò nya me megasẽ kpaɖi o.
Mègado vlo ame siwo nàdo goe le wò subɔsubɔdɔa me o le esi woƒe dekɔnuwo to vovo ta o. "
Wodzi Guy Hollis Pierce le Auburn si le California le November 6, 1934 dzi.
Exɔ nyɔnyrɔ hezu Yehowa Ðasefo le August 14, 1955 dzi esime wòxɔ ƒe 20.
Eɖe eƒe haxɔsetɔ Ðasefo aɖe si ŋkɔe nye Penelope (Penny) Wong le May 30, 1977 dzi eye wohe wo viwo ɖekae.
Aƒetɔ kple aƒenɔ Pierce va zu ame siwo fia Biblia amewo ɣeyiɣiawo katã (siwo Yehowa Ðasefowo yɔna be gbesiagbe mɔɖelawo).
Emegbe eva zu dzikpɔla mɔzɔla, eyina ɖasrãa Yehowa Ðasefowo ƒe hamewo kpɔ le Amerika-dukɔa me godoo, eye wòdoa ŋusẽ ame siwo fiaa Biblia amewo ɣeyiɣiawo katã kple ame bubuwo le hame siwo me wòyina la me.
Le ƒe 1997 me la, wokpe aƒetɔ kple aƒenɔ Pierce be woava wɔ dɔ le Yehowa Ðasefowo ƒe alɔdzedɔwɔƒe si le Amerika la ɣeyiɣiawo katã.
Le October 2, 1999 me la, woɖe gbeƒãe be aƒetɔ. Pierce zu Dɔdzikpɔha la me tɔ.
Aƒetɔ Pierce ye nye Gbetakpɔxɔ Biblia Kple Trakt Habɔbɔ si le Pennsylvania ƒe ƒe sia ƒe takpekpe 129 lia ƒe wɔnawo ƒe zimenɔla le October 5 kple 6, 2013 ƒe kwasiɖanuwuwua me.
Ame 1,413,676 ye kpɔ gome le wɔnaa me le dukɔ 31 me, wo dometɔ aɖewo de wɔnaa wɔƒe ŋutɔ eye bubuwo hã kpɔe to internet-kadodowo dzi.
Le Ðasefowo ƒe nyatakakadzraɖoƒea ƒe nya nu la, esiae nye Yehowa Ðasefowo ƒe kpekpe gãtɔ kekeake si wowɔ kpɔ.
Aƒetɔ Pierce gblẽ srɔ̃a Penny, via dzidzi ade, tɔgbuiyɔviwo kple tɔgbuitɔgbuiyɔvi geɖewo ɖe megbe.
Yehowa Ðasefo siwo le xexea me godoo siwo wòbuna be wonye yeƒe ƒometɔwo la hã ɖoa ŋku edzi vevie.
Ehati Dɔdzikpɔha me tɔ bubuwo ƒo nu tso "xɔse sẽŋu si le esi kple ale si wòléa Yehowa ƒe sewo kple dzidzenuwo me ɖe asi sesĩe " la ŋu. Wogblɔ kpee be: "Ŋkuɖoɖo eƒe dzinɔameƒo kple nuteƒewɔwɔ dzi le eƒe anyigbadzinɔɣi dzi ayi edzi anɔ ŋusẽ dom mí hena ƒe geɖe. "
Yehowa Ðasefowo Le Amewo Kpem Le Xexea Me Godoo Na Kristo Ƒe Ku Ƒe Ŋkuɖodzia
NEW YORK​ Le Memleɖa, March 22, 2014 dzi la, Yehowa Ðasefowo adze amewo kpekpe le xexea me godoo be woava kpɔ Kristo ƒe ku ƒe Ŋkuɖodziwɔna, si nye wɔna vevitɔ na Ðasefowo le ƒea me la teƒe.
Le ƒe si va yi me la, ame 19,241,252 ye kpe ta hena wɔna tɔxɛ sia.
Ðasefoawo le mɔ kpɔm be ame gbogbotɔ ade wɔnaa teƒe le ƒe sia me. Woawɔe le Dzoɖa, April 14, le ɣeɖoto megbe.
J. R. Brown, si nye Yehowa Ðasefowo ƒe nyanuɖela le woƒe dɔwɔƒegã le New York gblɔ be: "Míeka ɖe edzi be ame siwo katã ade Ŋkuɖodzia kpli mí la akpɔ ŋudzedze ɖe eŋu eye wòaɖe vi na wo hã.
Esia tae míele amewo kpem vevie hena wɔna kɔkɔe sia. "
Guy H. Pierce Si Nye Yehowa Ðasefowo Ƒe Dɔdzikpɔha Me Tɔ Ku Le Eƒe 79 Lia Xɔxɔ Me
Guy H. Pierce, si nye Yehowa Ðasefowo ƒe Dɔdzikpɔha me tɔ le woƒe Dɔwɔƒegã si le Brooklyn le New York la ku le Braɖa, March 18 dzi le eƒe ƒe 79 lia xɔxɔ me.
Yehowa Ðasefo siwo le xexea me godoo siwo wòbuna be wonye yeƒe ƒometɔwo la hã ɖoa ŋku edzi vevie.
Ehati Dɔdzikpɔha me tɔ bubuwo gblɔ tso eŋu be: "Ŋkuɖoɖo eƒe dzinɔameƒo kple nuteƒewɔwɔ dzi ayi edzi anɔ ŋusẽ dom mí hena ƒe geɖe. "
Yehowa Ðasefowo Ðe Biblia Yeyea Ƒe Nuŋɔŋlɔ Lolotɔ Ðe Go
NEW YORK​ Yehowa Ðasefowo le agbagba dzem be Biblia nasu ame gbogbotɔ kekeake si. Eya ta woɖe Ŋɔŋlɔ Kɔkɔeawo​ Xexe Yeye Gɔmeɖeɖe Biblia yeyea ƒe nuŋɔŋlɔ lolotɔ hã ɖe go.
Wowɔ ɖoɖo be Biblia sia ƒe gbãtɔ siwo woata le Amerika kple Japan siaa ƒe agbɔsɔsɔ nanye 424,000.
Ðasefoawo ɖe Xexe Yeye Gɔmeɖeɖe Biblia yeye sia ƒe tata si ame geɖe zãna la ɖe go le kpekpe tɔxɛ aɖe si wowɔ tso October 5 va se ɖe 6, 2013 dzi me, eye amewo kpɔ gome le kpekpe sia me to internet-kadodo dzi le dukɔ 31 me.
Enye ƒe 1984 ƒe tata si ŋu wotrɔ asi le eme kɔ wu. Tso October 7, 2013 dzi la, Ðasefowo to dɔwɔnu si nye JW Library si nana be wotea ŋu zãa Biblia sia le mɔ̃ vovovowo dzi la vɛ, eye amewo zã dɔwɔnu sia tsɔ wɔ Biblia sia ƒe kɔpi miliɔn ɖeka akpe alafa ene kloe le internet dzi.
Xexe Yeye Gɔmeɖeɖe Biblia le fɔmat vovovowo hã me le internet dzi nyatakakadzraɖoƒe si nye www.jw.org.
Titinanuŋɔŋlɔ siwo ade 60,000 kloe hã le eme siwo kpena ɖe Biblia-xlẽlawo ŋu wosea Biblia me nuŋlɔɖiwo gɔme nyuie.
Tsɔ kpe ɖe eŋu la, foto siwo le amadede vovovowo me, Biblia me nyigbawo ƒe nɔnɔmetatawo kple aɖaka siwo ɖe ale si amewo nɔ agbee le Biblia-ŋlɔɣiwo me la me tsitotsito hã le eme.
Eƒe akpa si nye megbenyawo ƒo nu tso nyatiwo abe Biblia gɔme ɖeɖe ŋuti mɔfiamewo kple ale si woŋlɔ Biblia hekpɔ etae ŋu.
Wona Mawu ƒe ŋkɔa dze le ƒe 1984 ƒe Xexe Yeye Gɔmeɖeɖe Biblia me le teƒe 7,000 sɔŋ.
Tsɔ kpe ɖe eŋu la, Mawu ƒe ŋkɔa gadze le asinuŋɔŋlɔgbalẽ xoxotɔ kekeake siwo ŋu wova ke ɖo nyitsɔ laa ƒe akpa bubu aɖewo hã, eye wodee le akpa siawo hã le ƒe 2013 ƒe tata yeye sia me.
Elabena esi woku nu me tso Ƒukukua ƒe Agbalẽxatsaxatsawo kple asinuŋɔŋlɔgbalẽ xoxotɔwo me la, wokpɔe be Mawu ƒe ŋkɔa gadze le teƒe ade bubuwo, eye wodee teƒe mawo katã le Xexe Yeye Gɔmeɖeɖe Biblia yeye sia me.
Wodze le Ʋɔnudrɔ̃lawo 19:18; 1 Samuel 2:25; 6:3; 10:26; 23:14, 16.
Megbenyawo gaƒo nu tso ale si wozã Mawu ƒe ŋkɔa le blema Hebrigbe kple Helagbe me kpakple ale si wòdze le Biblia-gɔmeɖeɖe siwo le egbegbe gbegbɔgblɔ vovovowo mee me la ŋu.
Tso gbe aɖe gbe kee Ðasefowo ɖea Xexe Yeye Gɔmeɖeɖe Biblia gɔme, tanɛ hemana na amewo, eye agbalẽnyalagãwo dea asixɔxɔ Biblia sia ŋu ŋutɔ ɖe ale si wòde pɛpɛpɛ ta.
Woɖe Biblia sia ƒe bliboa ɖe go zi gbãtɔ le ƒe 1961 me le Eŋlisigbe me.
Le ƒe 1963 me la, nyadzɔdzɔgbalẽ aɖe (The New York Times) ka nya ta be abe ale si woɖe gbeƒãe le Ðasefowo ƒe takpekpe si wowɔ le Yankee Stadium ene la, woaɖe Xexe Yeye Gɔmeɖeɖe Biblia gɔme ɖe gbegbɔgblɔ ade bubuwo me.
Tso ɣemaɣi la, Ðasefowo ta Biblia sia ɖe gbegbɔgblɔ 120 kple edzivɔwo me.
Nyitsɔ laa la, Xexe Yeye Biblia Gɔmeɖeɖe Kɔmitia ɖoe be yeagbugbɔ asi trɔ le Xexe Yeye Gɔmeɖeɖe Biblia ŋu ale be wòasɔ ɖe egbegbe Eŋlisigbe nu eye emenya aɖewo gɔme sese nanɔ bɔbɔe wu, ale be eme nakɔ eye exexlẽ nanɔ bɔbɔe wu.
Eye alea tututue wotrɔ asi le eŋui.
Aƒetɔ J. R. Brown, si nye Yehowa Ðasefowo ƒe nyanuɖela le woƒe dɔwɔƒegã la, gblɔ be: "Dzidzɔ gã aɖee wònye ɣemaɣi esi woxɔ Xexe Yeye Gɔmeɖeɖe Biblia gbãtɔ ƒe 50 aɖewoe nye esi va yi, gake dzi dzɔ mí wu gbɔgblɔ esi míexɔ gɔmeɖeɖe yeye sia.
Míaƒe taɖodzinue nye be míaɖe Ŋɔŋlɔ Kɔkɔeawo gɔme wo gɔme sese nanɔ bɔbɔe na ame sia ame, evɔ míazã nya siwo de pɛpɛpɛ, nya siwo ŋu bubu le siwo amewo zãna egbea le nuƒoƒo me. "
Ale Si Nyaa Va Yii: Agbagba Si Wodze Be Woaxe Mɔ Ðe JW.ORG Nu Medze Edzi O
PETERSBURG, Russia Yehowa Ðasefowo ɖu dzi gã aɖe le ʋɔnudrɔ̃nya aɖe me le January 22, 2014 dzi, esi nyagbugbɔdrɔ̃ƒea te fli ɖe nutomeʋɔnudrɔ̃ƒe suetɔ ƒe nyametsotso be woaxe mɔ ɖe jw.org, si nye Yehowa Ðasefowo ƒe nyatakakadzraɖoƒea nu le Russia-dukɔa me godoo.
Tver Nutomeʋɔnudrɔ̃ƒe te fli ɖe Tsentralniy nutomeʋɔnudrɔ̃ƒe suetɔ ƒe nyametsotsoa me le August 7, 2013 dzi.
Tver Nutomeʋɔnudrɔ̃ƒea de dzesii be nutomeʋɔnudrɔ̃ƒe suetɔa ƒe nyametsotso be woaxe mɔ ɖe Yehowa Ðasefowo ƒe nyatakakadzraɖoƒea nu mele se nu o, elabena womeɖe mɔ na Yehowa Ðasefowo, ame siwo tɔ nyatakakadzraɖoƒe sia nye la be woakpɔ ʋɔnudɔdrɔ̃a teƒe o.
Nutoa me ʋɔnudrɔ̃la amesamala si le Tver tsɔ nya ɖe jw.org nyatakakadzraɖoƒea ŋu be agbalẽ siwo Russia dziɖuɖua tso nya me be wodea "aglãdzedze ƒe dzi ƒo " la le edzi.
Esi Yehowa Ðasefowo nya se nutomeʋɔnudrɔ̃ƒe suetɔ ƒe nyametsotsoa ko la, woɖe agbalẽ siwo ŋu nyaa ku ɖo la le jw.org si amewo ʋuna le Russia la dzi.
Tver Nutomeʋɔnudrɔ̃ƒea ɖo kpe edzi be Ðasefoawo wɔ ɖe Russia ƒe sewo dzi eye wòte fli ɖe mɔxexe ɖe woƒe nyatakakadzraɖoƒea ƒe nyametsotsoa me.
Yehowa Ðasefowo meda asi ɖe ale si Russia ƒe ʋɔnudrɔ̃ƒe aɖewo bua woƒe agbalẽ aɖewo be wodea "aglãdzedze ƒe dzi ƒo " la dzi o, eye woŋlɔ nutsotso geɖe yi Europa Amegbetɔ Ƒe Gomenɔamesiwo Ŋuti Ʋɔnudrɔ̃ƒea be wòate fli ɖe ʋɔnudrɔ̃ƒeawo ƒe nutsotsoawo me.
Aƒetɔ Grigory Martynov, si nye Yehowa Ðasefowo ƒe nyanuɖela le Russia, gblɔ be: "Enye dzidzɔ na mí be ʋɔnudrɔ̃lawo kpɔ vi si gbegbe míaƒe nyatakakadzraɖoƒea ɖena na amewo kple agbagba gbogbo siwo míedze be míawɔ ɖe Russia ʋɔnudrɔ̃ƒewo ƒe nyametsotsowo dzi la dze sii.
Míayi edzi aʋli míaƒe agbalẽwo ƒe vavãnyenye ta eye míaʋli gome si le Russiatɔwo si be Biblia-fiafiadɔ si wɔm míele naɖe vi na wo bliboe la hã ta. "
Aƒetɔ J. R. Brown si nye Ðasefoawo ƒe nyanuɖela le woƒe dɔwɔƒegã gblɔ be: "Dzi le Ðasefo siwo le xexea me godoo la dzɔm ɖe dziɖuɖu sia ta.
Ale si míeɖu dzi le ʋɔnunya sia me na mɔnukpɔkpɔ Russiatɔwo katã be woayi edzi anɔ nyatakaka siwo le nyatakakadzraɖoƒe sia la zãm faa. "
Nyatakaka Yeyewo: Yehowa Ðasefowo De Kpekpeɖeŋunaɖoɖo Aɖe To Me Esi Haiyan Ahom Dziŋɔ La Tu Megbe
MANILA, Philippines Esi Haiyan Ahom la tu gblẽ nu ŋɔdzitɔe megbe la, Yehowa Ðasefowo tso kpla hede dukɔwo dome kpekpeɖeŋunana ƒe ɖoɖo aɖe to me hena kpekpe ɖe ame siwo ŋu ahom la gblẽ nu le le Philippines la ŋu.
Yehowa Ðasefowo ƒe alɔdzedɔwɔƒe si le Manila ɖo kpekpeɖeŋunakɔmiti atɔ̃ be woana kpekpeɖeŋu ame siwo ŋu ahom la gblẽ nu le.
Woɖo kpekpeɖeŋunanu tɔn 190 ɖe ame siwo le Philippines ƒe titinanutowo me.
Ne mede ɖeke o la, Ðasefo siwo tso dukɔ ewo me ya teti lɔ̃ faa be yewoava na kpekpeɖeŋu.
Lɔlɔ̃nu faa dɔwɔla siawo le kpekpeɖeŋu nam be woatso aƒe 2,000 kple edzivɔwo eye wole kpekpeɖeŋu hã nam le atikewɔnyawo gome.
Ame siwo ade 225 sɔŋ gakpɔtɔ le avɔgbadɔ siwo Ðasefoawo tu ɖe teƒe si te ɖe Calbayog City ŋu le Samar me.
Wobu akɔnta be ame siwo ʋu va le avɔgbadɔ siawo me la dometɔ 15 va se ɖe 20 le alafa me menye Ðasefowo o.
Esi ahom sia si wobu be enye ahom sesẽtɔ siwo tu kpɔ dometɔ ɖeka tu megbe la, ame siwo ku ƒe agbɔsɔsɔme va ɖo 6,201 eye womeke ɖe ame 1,785 ŋu o.
Ame 28,000 xɔ abi vevie eye aƒe miliɔn ɖeka kple edzivɔ dome gblẽ.
Yehowa Ðasefowo ƒe alɔdzedɔwɔƒe si le Philippines ka nya ta be Ðasefo 33 ku, wodi wo dometɔ 10 hã do kpoe, eye wobui be ɖe woku.
Yehowa Ðasefowo ƒe Dɔdzikpɔhaa me tɔ Mark Sanderson yi ɖakpɔ ame siwo dzi afɔkua dzɔ ɖo la ɖa.
Tso December 7, 2013 dzi la, Yehowa Ðasefowo ƒe Dɔdzikpɔhaa me tɔ Mark Sanderson yi ɖakpɔ ame siwo le nuto atɔ̃ siwo me ahom la gblẽ nu me la ɖa ŋkeke adre me sɔŋ.
Egblɔ be: "Nu si ahom sia gblẽ la gakpɔtɔ le ŋusẽ gã aɖe kpɔm ɖe Philippinetɔ geɖewo dzi kokoko; ke hã míesɔ gbe be míayi edzi anɔ kpekpeɖeŋunanu siwo hiã ɖom ɖa, azã míaƒe ŋusẽ kple akɔfanyawo atsɔ akpe ɖe ame siwo ŋu ahom la gblẽ nu le la ŋu. "
Russia Dziɖuɖumegãwo Di Be Ʋɔnudrɔ̃ƒe Nana Ŋusẽ Yewo Yewoaɖo Asi Nyatakakadzraɖoƒe Xɔŋkɔ Aɖe Dzi
PETERSBURG, Russia​ Le August 7, 2013 dzi la, Tsentralniy Nutomeʋɔnudrɔ̃ƒe si le Tver-dua me tso nya me be woaɖo asi jw.org nyatakakadzraɖoƒe si dzi Biblia me nufiamewo nɔna la dzi le Russia-dukɔa me godoo. Tver-du sia le Moscow ƒe dziehe eye wòdidi tso egbɔ abe kilometa 160 ene.
Togbɔ be ame akpe alafa geɖewo zãa jw.org le xexea me godoo, eye numekula geɖewo kpɔa ŋudzedze ɖe nyatakakadzraɖoƒe sia ŋu hã la, ʋɔnudrɔ̃ƒea de dziɖuɖua dzi eye wòbia be woaɖo asi nyatakakadzraɖoƒea dzi.
Ʋɔnudrɔ̃ƒea mena nyanya Gbetakpɔxɔ Biblia Kple Trakt Habɔbɔ si le New York si tɔe nyatakakadzraɖoƒe sia nye loo alo se woƒe numenya aɖeke hafi tso nya me o.
Yehowa Ðasefowo bia tso Tver Ʋɔnudrɔ̃ƒegã si be woagbugbɔ nya la adrɔ̃ na yewo.
Woda nyadɔdrɔ̃ sia ɖe January 22, 2014 dzi.
Esia awɔe be nyatakakadzraɖoƒea zazã nabɔ Yehowa Ðasefo 160,000 kple edzivɔ siwo le dukɔa me siwo zãnɛ edziedzi tsɔ srɔ̃a Biblia le woƒe mawusubɔsubɔwɔnawo me, le woƒe ƒomewo me kple wo ɖokuiwo si la siaa.
Eye esia ana be woabu ame sia ame si ado boblo nyatakakadzraɖoƒe sia le Russia la hã be enye nu vlo wɔla.
Gakpe ɖe eŋu la, esia awɔe be ame miliɔn 142 siwo le Russia-dukɔa me la hã magate ŋu azã jw.org nyatakakadzraɖoƒea, afi si woakpɔ Biblia me nufiamewo le femaxee la o.
Xexemenunyalagã Yekaterina Elbakyan si nye mawusubɔsubɔnyawo ŋuti nunyala eye wòganye nufialagã le Dɔwɔwɔ Kple Hadomekadodowo Ƒe Suku le Moscow gblɔ tso jw.org nyatakakadzraɖoƒea ŋu be "nunana nyui aɖee wònye na ame sia ame si kua nu me tso mawusubɔsubɔnyawo ŋu.
Nyatakaka gbogbo siwo gɔme sese le bɔbɔe la le edzi.
Woɖe mawusubɔsubɔ kple agbe nyui nɔnɔ ƒe nya veviwo me le mɔ bɔbɔe nu.
Ne èzã nyatakakadzraɖoƒe sia, ɖeko nàse le ɖokuiwò me abe Yehowa Ðasefo aɖee kpe wò va eƒe me ene. "
Aƒetɔ Grigory Martynov, si nye Yehowa Ðasefowo ƒe nyanuɖela le Russia, gblɔ le St. Petersburg be: "Dɔwɔnu nyui aɖee jw.org nyatakakadzraɖoƒea nye na míaƒe dukɔa me tɔ siwo di be yewoanya nu tso Biblia ŋu, eye nyatakakadzraɖoƒe sia medoa dunyahenyawo alo asitsanyawo ɖe ŋgɔ o.
Míele mɔ kpɔm be Tver Ʋɔnudrɔ̃ƒegã akpɔ egbɔ be womaxe mɔ ɖe nyatakakadzraɖoƒe nyui sia nu le Russia o. "
Aƒetɔ J. R. Brown, si nye Yehowa Ðasefowo ƒe nyanuɖela le woƒe dɔwɔƒegã le New York, gblɔ be: "Amewo zãa jw.org nyatakakadzraɖoƒea tsɔ kua nu me eye ƒomewo le xexea me hã kpɔa nyatakaka ɖɔʋuwo le afi ma.
Eɖea vi na amewo ale gbegbe be gbe sia gbe kloe la, ame 900,000 ʋunɛ dia nyatakaka ɖɔʋu siwo le gbegbɔgblɔ siwo wu 600 me.
Asiɖoɖo nyatakakadzraɖoƒe sia dzi mele se nu o. "
Armenia Ðe Asi Le Ame Siwo Gbe Be Yewomawɔ Asrafodɔ O Le Dzitsinya Ta La Ŋu
Le November 12, 2013 dzi la, Armenia-dukɔa ɖe asi le Yehowa Ðasefo siwo wolé de ga le esi wogbe be yewomawɔ asrafodɔ o le dzitsinya ta la ƒe mamlɛawo ŋu.
Àkpɔ ale si woɖe asi le Ðasefoawo ŋu le ʋɔnudɔdrɔ̃ ɖedzesi aɖe megbe la ƒe ŋutinya le video sia me.
Tokunɔgbe Me Dɔwɔnu Yeye!
Àte ŋu azã JW Library Sign Language dɔwɔnu yeyea atsɔ awɔ tokunɔgbe me videowo ƒe kɔpi eye àte ŋu aƒo wo hã le jw.org.
Àte ŋu akpɔ video siawo ne mèle internet dzi o hã.
Nɔnɔmetata nyakpɔwo le dɔwɔnua dzi, eʋuʋu le bɔbɔe, eye ezazã hã le bɔbɔe.
Awɔ dɔ le iPad®, iPhone®, iPod touch®, mɔ̃ siwo dzi Android™ 3.0 le kple esiwo ava ɖe eyome hã dzi.
Awɔ dɔ le Windows 8 dzi le etsɔme.
Wobia Tso Armenia Dziɖuɖua Si Be Wòaxe Fe Na Yehowa Ðasefo 17
STRASBOURG le France​ Le November 27, 2012 dzi la, Europa Amegbetɔ Ƒe Gomenɔamesiwo Ŋuti Ʋɔnudrɔ̃ƒea tso nya me be ele be Armenia dziɖuɖua naxe home si nye euro 112,000 (dɔlar 145,226) ɖe nu siwo dome wògble kple senyawo ƒe fe na ame 17 siwo gbe be yewomawɔ asrafodɔ o le woƒe dzitsinya ta.
Le ƒe 2005 me la, ɖekakpui 17 siwo nye Yehowa Ðasefowo nɔ dziɖuɖudɔ bubu aɖe wɔm ɖe asrafodɔ teƒe.
Gake esi wova de dzesii be dɔ sia le asrafowo ƒe dzikpɔkpɔ te, eye wòna yewoƒe dzitsinya le fu ɖem na yewo la, wodzudzɔ dɔa wɔwɔ.
Esia na wolé wo hekplɔ wo yi ʋɔnui.
Wozi wo dometɔ aɖewo dzi ɖe ga me ɣleti geɖe va se ɖe esime wowu nyaa dɔdrɔ̃ nu, eye mlɔeba la, wode wo dometɔ 11 mɔ́.
Ame siawo dometɔ aɖewo anɔ mɔ́ me ƒe eve eye ɖewo anɔe ƒe etɔ̃. Europa Ƒe Ʋɔnudrɔ̃ƒea tso nya me be ale si wolé ame siawo hekplɔ wo yi ʋɔnu be wonye nu vlo wɔlawo hede wo mɔ́ la mele se nu o, elabena ɣemaɣi le ƒe 2005 me la, se aɖeke menɔ Armenia dziɖuɖua si si gblɔ be enye nu vlo wɔwɔ be ame nagbe be yemawɔ dziɖuɖudɔ bubu aɖe ɖe asrafodɔ teƒe o.
Ʋɔnudrɔ̃ƒea tso nya me be Armenia dziɖuɖua tu afɔkpo Yehowa Ðasefoawo ƒe ablɔɖe kple dedienɔnɔ si le ɖekawɔwɔ me kple Europa Amegbetɔ Ƒe Gomenɔamesiwo Ŋuti Ðoɖo ƒe Se 5 lia.
Togbɔ be Armenia dziɖuɖua te fli ɖe nu vlo wɔwɔ ƒe nya si wòtsɔ ɖe ame 17 ŋu me hã la, egbe be yemaxe fe aɖeke na wo ɖe fɔbubu wo be wonye nu vlo wɔlawo kple wo dede mɔ́ madzemadzee la ta o.
Le ema yome me la, Ʋɔnudrɔ̃ƒea bia tso Armenia dziɖuɖua si be wòaxe fe na wo ɖe wo ŋu gbegblẽ kple ga si wogblẽ le senyawo me la na wo.
Wodrɔ̃ ʋɔnu sia le ʋɔnu etɔ̃ bubu siwo ku ɖe akpaɖekedzimademade ƒe nyawo ŋu si me Europa Ƒe Ʋɔnudrɔ̃ƒea tso nya me wòyi ɖe Armenia dziɖuɖua dzi la megbe.
Le nyaa dɔdrɔ̃ eneawo katã me la, Armenia dziɖuɖumegãwo sẽ ŋuta le Yehowa Ðasefo siwo gbe be yewomawɔ asrafodɔ le dzitsinya ta o la ŋu hetu nu kpli wo abe nu vlo wɔla vɔ̃ɖiwoe wonye ene.
André Carbonneau, si nye ame siwo nu wotso la ƒe senyala gblɔ be: "Ale si Europa Ƒe Ʋɔnudrɔ̃ƒea drɔ̃ nyae ɖee fia be wowɔ nu madzɔmadzɔ ɖe Yehowa Ðasefowo ŋu.
Dukɔ siwo katã le Europa Aɖaŋudehaa me kple dukɔwo abe Eritrea, South Korea kpakple Titina Asia dukɔwo asrɔ̃ nu tso ale si nyametsotsoawo va yi ɖe Armenia dziɖuɖua dzi le Europa Ƒe Ʋɔnudrɔ̃ƒea ku ɖe gome si le Yehowa Ðasefowo si be woagbe asrafodɔ la me. "
Dzobibi Yi Edzi Le Nu Gblẽm Vevie Le Australia
Tso September 2019 me la, dzobibi sẽŋuwo gblẽ nu le Australia ƒe nuto gã ɖe sia ɖe me.
Ƒea ƒe ɣeyiɣi si me dzo gblẽa nu le la ƒe gɔmedzedze koe nye esia, gake dzobibia le nu gblẽm ale gbegbe.
Ƒutanutowo kple anyieheɣedzeƒe nuto siwo nye Victoria kple New South Wales ye dzobibia gblẽ nu le wu.
Nyatakakawo ɖee fia be mía nɔvi aɖeke meku alo xɔ abi o, gake woƒe nunɔamesi geɖewo dome gblẽ, eye mía nɔviwo ƒe aƒe asieke dome gblẽ keŋkeŋ.
Va ɖo fifia la, mía nɔvi 700 kple edzivɔwo ʋu le woƒe aƒewo me.
Nyatakakawo ɖee fia be dzudzɔ kɔtɔɔ megblẽ yaa me nenema gbegbe le dukɔa me kpɔ o, eye be dzudzɔa agblẽ nu le ame sia ame si gbɔe la ƒe lãmesẽ ŋu vevie.
Nɔvi geɖe siwo ʋu la yi woƒe ƒometɔwo, wo xɔlɔ̃wo, alo gbeƒãɖela bubu siwo le teƒe siwo dzoa megblẽ nu le o la gbɔ, le hame siwo medidi boo tso wo gbɔ o la me.
Australasia alɔdzedɔwɔƒea ɖo Afɔku Kpekpeɖeŋunakɔmiti eve be woana ŋutilãmekpekpeɖeŋu nɔviawo eye woatsɔ Biblia ade dzi ƒo na wo.
Nutome sue dzikpɔla eve kple Alɔdzekɔmitia me tɔwo le mía nɔvi siwo le nuto siwo me afɔkua gblẽ nu le la srãm kpɔ eye wole dzi dem ƒo na wo.
Togbɔ be ɖeɖi te mía nɔvi siwo ŋu dzoa gblẽ nu le la dometɔ akpa gãtɔ ŋu eye nu si dzɔ la te ɖe wo dzi hã la, wo dometɔ geɖe da akpe ɖe Kristotɔwo ƒe lɔlɔ̃ akuaku si mía nɔviwo yi edzi le ɖeɖem fia wo la ta.
1 Petro 2:17.
Wowɔ Gbeƒãɖeɖedɔ Tɔxɛ Aɖe Le Brazil Ƒe Kɔƒenutowo Me
Yehowa Ðasefo akpe geɖe le gbeƒãɖeɖedɔ tɔxɛ aɖe wɔm be yewoatsɔ Biblia me gbedeasia ayi na ame siwo le Brazil ƒe kɔƒe totroewo me.
Wodze gbeƒãɖeɖedɔ tɔxɛ sia gɔme tso September 1, 2018 dzi, eye ayi edzi va se ɖe December 31, 2019.
Va se ɖe fifia, gbeƒãɖela 80,000 kple edzivɔ ye kpɔ gome le gbeƒãɖeɖedɔ tɔxɛ sia me, eye wodze Biblia sɔsrɔ̃ gɔme kple ame 16,000 kple edzivɔ.
Brazil ye nye dukɔ siwo lolo wu le xexea me la ƒe atɔ̃lia.
Wobu akɔnta be ame siwo ade miliɔn 28 ye le dukɔ ma ƒe kɔƒenutowo me.
Tsɔ kpe ɖe eŋu la, ame miliɔn 22 bubuwo le kɔƒe saɖeagawo me.
Gbeƒãɖeɖedɔ tɔxɛ sia ɖo nuto 1,600 kple edzivɔ me xoxo.
Ehiã be gbeƒãɖela aɖewo nazɔ mɔ kilometa 2,000 kple edzivɔ hafi aɖo ameawo gbɔ.
Gbeƒãɖela aɖe do go ŋutsu tsitsi aɖe le aƒe me esime ŋutsua nɔ dɔ wɔm tso kɔfi si wòxa la ŋu.
Ŋutsua kpe gbeƒãɖelaa va aƒea me eye wòyɔ srɔ̃a hegblɔ be: "Eva be yeagblɔ mawunya na mí.
Va míasee! "
Ŋutsua kple srɔ̃a te nya geɖewo biabiae.
Wobia nyawo tso nu si dzɔna ɖe ame dzi ne eku, nu si tae Mawu ɖe mɔ fukpekpe li, nenye be esɔ be woana nu ewolia, ale si woakpɔ ƒomekuxiwo gbɔ, kple nya bubu geɖewo ŋu.
Ale si gbeƒãɖelaa zã Biblia tsɔ ɖo nyabiaseawo ŋui la wɔ dɔ ɖe ŋutsua dzi ale gbegbe, eye wògblɔ be yedo gbe ɖa ŋdi ma hebia Mawu nenye be yeava kpɔ ŋuɖoɖo na yeƒe nyabiase gbogbo mawo gbe ɖeka hã.
Le gbe ma gbe ke ƒe fiẽ la, ƒome ma de Yehowa Ðasefowo ƒe kpekpe zi gbãtɔ, eye woyi edzi le Biblia srɔ̃m.
Le nuto bubu aɖe me la, gbeƒãɖelawo nɔ gbeƒã ɖem tso aƒe me yi aƒe me, eye kasia tsi gã aɖe te dzadza, si wɔe be wobe tsi le kɔ aɖe dzi.
Esime wole afi ma la, wowɔ mɔnukpɔkpɔa ŋu dɔ bia nyɔnu aɖe kple via be nya kae woadi be yewoabia Mawu hã.
Vianyɔnuvia gblɔ be adzɔ dzi na ye ŋutɔ ne yegakpɔ ye mama si ku la ake.
Gbeƒãɖelaawo xlẽ mawunyakpukpui aɖe si ku ɖe tsitretsitsia ŋu la na wo, eye woɖe video si ƒe tanyae nye Tsitretsitsimɔkpɔkpɔa Ava Eme Kpuie la na wo.
Emegbe esi gbeƒãɖelaawo yi nyɔnua gbɔ le eƒe aƒe me la, wote Biblia sɔsrɔ̃ kple eya kpakple eƒe ƒome bliboa.
Nyɔnua kple vianyɔnuviawo de Yehowa Ðasefowo ƒe kpekpe aɖe le du aɖe si te ɖe wo ŋu la me, eye woyi Biblia sɔsrɔ̃a dzi le telefon dzi.
Biblia gblɔe ɖi be Mawu Fiaɖuƒea teviwo asɔ gbɔ ade "anyigba ƒe mlɔenuwo ke. "
Gbeƒãɖeɖedɔ tɔxɛ si wowɔ le Brazil la ɖo kpe edzi be Yehowa di be nyagblɔɖi ma nava eme.
Psalmo 72:8.
siɖɔɖɔ Gblẽ Nu Le Togo
Le ƒe 2019 ƒe tsidzaŋɔli le Togo la, tsi sesẽwo dza enuenu eye esia na tsi ɖe Togo ƒe dugã si nye Lomé la ƒe nuto aɖewo.
Tsia gblẽ nu le mía nɔvi 257 siwo tso hame vovovo adre me la ŋu.
Habɔbɔa wɔ ɖoɖo wole kpekpeɖeŋu nam wo.
Le nuto aɖewo me la, tsia ɖɔ ale gbegbe be eɖo amewo ƒe ali gbɔ ke le woƒe aƒewo me, si wɔe be mía nɔvi 51 ʋu le woƒe aƒewo me.
Nɔvi siwo le nuto siwo me tsia megblẽ nu le o la xɔ nɔvi siawo ɖe woƒe aƒewo me hele wo dzi kpɔm.
Tsiɖɔɖɔa gblẽ woƒe vudometsiwo kple tsi bubu siwo wozãna.
Benin Alɔdzekɔmitia, si kpɔa dɔa dzi le Togo la, wɔ ɖoɖo nutome sue dzikpɔlawo kple nutoa me hamemetsitsiwo le nuhiahiã veviwo mam na nɔvi siwo ŋu tsiɖɔɖɔa gblẽ nu le.
Nuhiahiã vevi mawo dometɔ aɖewoe nye atike siwo ɖea ɖi le tsi me, adzalẽ kple bleach (l’eau de Javel).
Míele gbe dom ɖa be Yehowa nayra mía nɔvi siwo le Togo esime wole lɔlɔ̃ akuakua ɖem fia wo nɔewo.
Yohanes 13:34, 35.
Woɖe Xexe Yeye Gɔmeɖeɖe Biblia Ðe Go Le Nzemagbe Me
Esi wozã ƒe ene tsɔ ɖe Ŋɔŋlɔ Kɔkɔeawo Xexe Yeye Gɔmeɖeɖe Biblia bliboa gɔme ɖe Nzemagbe me vɔ megbe la, woɖee ɖe go le November 22, 2019 dzi le takpekpe gã aɖe me le Bawia, si le Ghana ƒe Ɣetoɖoƒe Nuto me.
Nɔviŋutsu Samuel M. Kwesie si nye Ghana Alɔdzekɔmitia me tɔ ye ɖe Biblia ɖe go le vavala 3,051 ŋkume.
Gbegɔmeɖela adre ye wɔ dɔ tso Biblia sia ŋu.
Wo dometɔ ɖeka gblɔ be: "Xexe Yeye Gɔmeɖeɖe Biblia sia me nyawo le bɔbɔe, esia awɔe be ame sia ame si axlẽe la ase egɔme, ɖeviwo gɔ̃ hã.
Ðikeke mele eme o be Biblia sia xlẽlawo agate ɖe Yehowa, wo Fofo si le dziƒo la ŋu geɖe wu. "
Tsã la, gbeƒãɖela siwo doa Nzemagbe la zãa Biblia si Ghana Biblia Habɔbɔa ta.
Ke hã, woɖe Mawu ƒe ŋkɔ ɖa le Biblia gɔmeɖeɖe ma me, eye egɔme sese sesẽ.
Tsɔ kpe ɖe eŋu la, esi Bibliawo xɔ asi le Ghana ta la, esesẽ be gbeƒãɖela aɖewo nate ŋu aƒlee.
Gake le Xexe Yeye Gɔmeɖeɖe Biblia si le Nzemagbe me ya gome la, Mawu ƒe ŋkɔ Yehowa le eme, egɔme sese le bɔbɔe eye womedzranɛ o.
Biblia sia akpe ɖe gbeƒãɖela 1,532 siwo doa Nzemagbe le Ghana ƒe alɔdzea ƒe anyigbamama me la ŋu esi woyi edzi le gbeƒã ɖem na Nzemagbedola siwo ade 330,000 la.
Neva eme be mía nɔviwo nakpɔ dzidzɔ ɖe "Yehowa ƒe se la ŋu " esime wole Biblia sia zãm.
Psalmo 1:1, 2.
Sukuvi Aɖe Ðe Tu Ðe Eƒe Sukuxɔmehatiwo Dzi Le California, Le United States
Le November 14, 2019 dzi la, sukuvi aɖe ɖe tu ɖe eƒe sukuxɔmehatiwo dzi le Santa Clarita, le California.
Ewu eƒe sukuhati eve hede abi sukuvi etɔ̃ bubu ŋu, eyome wòwu eɖokui.
Nublanuitɔe la, mía nɔvinyɔnu aɖe ƒe vi, si ŋkɔe nye Dominic Blackwell, hã nɔ ame siwo ku la dome.
Ƒe 14 ye wòxɔ eye eya kple nɔa si ŋkɔe nye Nancy Blackwell wodea Yehowa Ðasefowo ƒe kpekpewo edziedzi.
Dominic ku gblẽ edzilawo kple eyometɔ etɔ̃awo ɖi.
Hamemetsitsi siwo le Yehowa Ðasefowo ƒe haa me la zã Ŋɔŋlɔawo tsɔ le akɔ fam na eƒe ƒomea kple hamea me tɔwo hele dzi dem ƒo na wo.
Ete ɖe mía dzi vevie be nu wɔnublanui sia dzɔ.
Míele mɔ kpɔm vevie na ɣeyiɣi si me Mawu "atutu aɖatsi sia aɖatsi ɖa . . . , eye ku maganɔ anyi akpɔ o, konyifafa kple ɣlidodo kpakple vevesese hã maganɔ anyi o. "
Tsidzadza Sesẽ Gblẽ Nu Le Rwanda
Tsi sesẽwo dza le Rwanda ƒe dziehe le October 26 kple 29, 2019 dzi, eye esia gblẽ nu le Yehowa Ðasefowo ƒe ƒome geɖewo ŋu.
Nublanuitɔe la, tsi kplɔ atsu kple asi Ðasefo aɖe ƒe vinyɔnuvi si xɔ ƒe 13 la dzoe eye wòku; esia dzɔ le Musanze Nuto si le Northern Province la me.
Le Ngororero Nuto si le Western Province me la, Ðasefowo ƒe ƒome aɖe ƒe aƒe gbã eye tsi ɖe ƒome asieke ƒe agblewo eye woƒe nukuwo dome gblẽ.
Rwanda alɔdzedɔwɔƒea wɔ ɖoɖo wole kpekpeɖeŋu nam nɔvi siwo le nuto siwo me tsidzadzaa gblẽ nu le; wole ŋutilãmekpekpeɖeŋu nam wo eye wotsɔ Biblia le dzi dem ƒo na wo.
Míele gbe dom ɖa be Yehowa nafa akɔ na mía nɔvi siwo dzi afɔku sia dzɔ ɖo la.
2 Tesalonikatɔwo 2:16, 17.
Gbeƒãɖeɖedɔ Tɔxɛ Si Wowɔ Le Austria Kple Germany Be Woaɖo Arab-gbedolawo Gbɔ
Tso August 31 va se ɖe October 26, 2019 dzi la, nɔviwo tso dukɔ 19 me va kpɔ gome le Biblia-fiafiadɔ tɔxɛ aɖe si wowɔ be woaɖo Arab-gbedolawo gbɔ le Austria kple Germany la me.
Le gbeƒãɖeɖedɔ tɔxɛ sia me la, nɔvi 1,782 zã gaƒoƒo 40,724 tsɔ fia nu amewo, woɖe míaƒe videowo zi 4,483 sɔŋ, eye woma míaƒe Biblia-srɔ̃gbalẽ 24,769.
Ƒe ʋɛ aɖewoe nye esiawo la, sitsoƒedila siwo wu miliɔn ɖeka ʋu va tsi Austria kple Germany, eye wo dometɔ akpa gãtɔ tso dukɔ siwo me wodoa Arabgbe le la me.
Sitsoƒedila siawo dometɔ geɖe mese Biblia me gbedeasi si faa akɔ na ame la kpɔ o.
Nɔvi siwo tso Canada, United States kple Europa dukɔ vovovowo me la va kpe asi ɖe gbeƒãɖela 1,108 siwo le Austria kple Germany eye woɖea gbeƒã na Arab-gbedolawo la ŋu.
Wowɔ dɔ le nuto 24 me, eye dugãwo abe Berlin, Cologne, Dresden, Frankfurt, Graz, Hamburg kple Vienna ene hã le me.
Nɔviŋutsu aɖe si le dukɔ siwo me wowɔ gbeƒãɖeɖedɔ tɔxɛa le dometɔ ɖeka me gblɔ be: "Meva susu me na mí kpɔ be gbeƒãɖeɖedɔ sia ade dzi ƒo na mí nenema gbegbe o.
Nɔvi siwo tso duta va la do ŋusẽ mí ŋutɔ, eye míekpɔ ŋudzedze ɖe kpekpeɖeŋu si wova na mí la ŋu ale gbegbe.
Edzɔ dzi na mí ŋutɔ be mɔnukpɔkpɔ sia su mía si míekpɔ gome le gbeƒãɖeɖedɔ tɔxɛ sia me. "
Esi ɖekakpui aɖe si tso dukɔ aɖe si me wodoa Arabgbe le la de Yehowa Ðasefowo ƒe kpekpe aɖe vɔ megbe la, ete ɖe nɔviŋutsu aɖe ŋu hebia dzidzɔtɔe be: "Ènya nu si mahabba fia le Germanygbe mea? "
Nɔviŋutsua ɖo eŋu be, "Liebe (si gɔmee nye ‘lɔlɔ̃’)! "
Ðekakpuia gblɔ be, "Tututu, esia teƒee mekpɔ le afi sia egbea!
Miewɔ nu ɖe ŋunye nyuie ŋutɔ.
Ame sia ame do gbe nam hena asim.
Mekpɔ amewo tso dukɔ vovovowo me siwo wɔ nu ɖe wɔ nɔewo ŋu bubutɔe.
Ne ame sia ame awɔ nu alea la, meka ɖe edzi be nuwo anyo le xexea me kura wu ale si wole fifia! "
Ŋutsu bubu aɖe gblɔ tso Yehowa Ðasefowo ŋu be: "Mienya ale si miawɔ nu ɖe amewo ŋu nyuie eye mienye amewo ƒe ƒuƒoƒo nyuitɔ kekeake siwo le anyigba dzi la dometɔ ɖeka. "
Atsu kple asi Arab-gbedola siwo le Germany abe ƒe ɖekae nye esia ene la kpe nɔvi aɖewo va woƒe aƒe me be woano tii.
Esi nɔviawo gblɔ nu si tae wova dukɔa me na atsu kple asia la, nyɔnua bia wo be, "Yehowa Ðasefowoe mienyea? "
Esi nɔviawo ɖo eŋu be "ɛ̃ " la, nyɔnua gblɔ be: "Ewɔ nuku lo!
Mele Ðasefowo dim ɣleti geɖewoe nye esia.
Medi mi le ketekedzeƒea gɔ̃ hã.
Eye miawoe nye esia va gbɔnye!
Mawue dɔ mi. "
Yehowa yra ɖe dzonɔameme si mía nɔviwo ɖe fia esi wokpɔ gome le gbeƒãɖeɖedɔ tɔxɛa me be "dukɔwo katã me tɔwo " nase Biblia me gbedeasi si naa mɔkpɔkpɔ la dzi ale gbegbe.
Mateo 28:19.
Russia Ʋɔnudrɔ̃ƒe Ka Ƒe Ade Na Nɔviŋutsu Klimov Be Wòatsɔ Anɔ Gaxɔ Me, Esiae Nye Fɔbuame Sesẽtɔ Kekeake Tso Esime Woɖo Asi Ðasefowo Dzi Le Ƒe 2017 Me
Le November 5, 2019 dzi la, Oktyabrsky Nutome Ʋɔnudrɔ̃ƒe si le Tomsk la ka ƒe ade na Nɔviŋutsu Sergey Klimov be wòatsɔ anɔ gaxɔ me.
Dennis Christensen koe ganye nɔviŋutsu si woka ƒe mawo gbegbe na be wòatsɔ anɔ gaxɔ me le Russia.
Gake le Nɔviŋutsu Klimov ya gome la, ʋɔnudrɔ̃ƒea gada mɔxenu bubu geɖewo ɖe edzi, si wɔe be etɔ va nye fɔbuame sesẽtɔ kekeake si yi na mía nɔviwo dometɔ ɖeka tso esime Ʋɔnudrɔ̃ƒe Kɔkɔtɔ ɖo asi Ðasefowo dzi le ƒe 2017 me.
Wolé Nɔviŋutsu Klimov le June 3, 2018 dzi esi poliswo kple gbadagbawo va dze Yehowa Ðasefowo ƒe aƒe eve dzi.
Wolé nɔviŋutsu kple nɔvinyɔnu 30 aɖewo be woabia gbe wo nɔvinyɔnu aɖe si xɔ ƒe 83 hã nɔ ame siwo wolé la dome.
Woɖe asi le nɔviawo katã ŋu, negbe Nɔviŋutsu Klimov ko.
Wotso enu be ewɔ nu vlowo, eye ʋɔnudrɔ̃ƒe aɖe na wolée tu ɣleti eve hafi woava drɔ̃ ʋɔnui.
Hafi woava drɔ̃ ʋɔnui la, wodidi ɣeyiɣi si wolée tu la ɖe edzi zi gbɔ zi adre, si fia be hafi eƒe gaxɔmenɔnɔ ŋutɔŋutɔ si axɔ ƒe ade nadze egɔme la, wokplɔe dzoe le srɔ̃a kple eƒe ƒomeawo gbɔ ƒe ɖeka kple ɣleti atɔ̃.
Senyala siwo le Nɔviŋutsu Klimov ta ʋlim la abia be woagbugbɔ nyaa adrɔ̃.
Tsɔ kpe ɖe eŋu la, le August 20, 2018 dzi la, wotsɔ Klimov v. Russia ƒe nyaa yi na Europa Amegbetɔ Ƒe Gomenɔamesiwo Ŋuti Ʋɔnudrɔ̃ƒea ɖe ale si wolée tu la ta.
Le ƒe 2019 bliboa me la, Ðasefowo dzi dzedze kple wo léle tu dzi ɖe edzi ŋutɔ le Russia.
Ke hã, mía nɔviawo lé dzi ɖe ƒo heyi edzi le nuteƒe wɔm.
Nu siwo ɖo kpe edzi be Yehowa le mía nɔviwo yram ɖe ale si woɖoa dzi ɖe eŋu bliboe ta la dea dzi ƒo na mí ŋutɔ.
Psalmo 56:1-5, 9.
Tsiɖɔɖɔ Gã Aɖe Gblẽ Nu Le Spain Ƒe Ɣedzeƒe
Le September kple October 2019 me la, tsi gãwo dza enuenu le Spain ƒe ɣedzeƒe eye esia gblẽ nu geɖe ŋutɔ.
Tsi siawo ƒe gãtɔ dza le October 23 dzi le Tarragona nuto me eye esia na Francolí Tɔsisi la ɖɔ gbagba eteƒe mekɔ o.
Nublanuitɔe la, ame atɔ̃ bu woƒe agbe le tsiɖɔɖɔ sia me.
Wo dometɔ eve nye mía nɔviwo. Mía nɔvi siawo kpã tso hame ƒe kpekpe heɖo ta aƒe me, eye esime wonɔ tɔdzisasrã aɖe dzi tom la, kasia tsiɖɔɖɔa kplɔ woƒe ʋua ɖe enu dzoe.
Hamemetsitsiwo le akɔ fam na hamea me tɔwo elabe woƒe dzi gbã le nɔvi siawo ƒe ku ta.
Spain Alɔdzekɔmitia me tɔ aɖe hã yi vɛ srã hamea kpɔ hefa akɔ na wo eye wòde dzi ƒo na wo.
Míele gbe dom ɖa be Yehowa nayi edzi afa akɔ na mía nɔviŋutsuwo kple nɔvinyɔnuwo le xaxa sia me.
2 Korintotɔwo 1:3, 4.
Ƒe 2019 Ƒe Sia Ƒe Takpekpea Ƒe Totoɖeme
Le Memleɖa, October 5, 2019 dzi la, Gbetakpɔxɔ Biblia Kple Trakt Habɔbɔ Si Le Pennsylvania la wɔ eƒe dɔwɔnyawo ƒe kpekpea le Yehowa Ðasefowo Ƒe Takpexɔ si le Newburgh, le New York, U.S.A. Esi wowu dɔwɔnyawo ƒe kpekpea nu la, Dɔdzikpɔhaa xɔ ŋgɔ na kpekpe aɖe si me wotsɔ gbɔgbɔmenunyiamewo tu ame 20,679 sɔŋ ɖo. Nyaselaawo dometɔ aɖewo nɔ takpekpewɔƒea, eye bubuwo hã tsiã ka kpli wo.
Nya siwo gbɔna la nye nu siwo yi edzi le kpekpea me la ƒe totoɖeme.
"Ame Ðekae Nye Miaƒe Kplɔla, Eyae Nye Kristo La "
Nɔviŋutsu Gerrit Lösch, si nye ame si nɔ zi me na ɖoɖowɔɖia la ƒo nuƒo gbãtɔ si wotu ɖe Mateo 23:10 dzi, tsɔ ɖo ŋku edzi na mí be Yesu Kristo ye nye míaƒe kplɔla, ke menye amegbetɔ aɖekee o.
Yehowa Toa Míaƒe Kpekpeɖeŋunana Ƒe Subɔsubɔdɔa Dzi Naa Kpekpeɖeŋu
Nɔviŋutsu Stephen Lett ɖe susu si tae wòle vevie be míanye ame siwo naa nu kple dzidzɔ la me.
Mɔ aɖe si nu míaɖee afia le be míenye nunalawo ye nye be míanɔ asi kpem ɖe míaƒe kpekpeɖeŋunana ƒe subɔsubɔdɔa ŋu.
Nɔviŋutsu Lett na nyatakakawo ku ɖe nu siwo gbegbe dzɔdzɔmefɔkuwo gblẽ kpakple kpekpeɖeŋunadɔ siwo míewɔ le ƒe 2018 kple ƒe 2019 ƒe subɔsubɔƒeawo me la ŋu.
Afɔku siawo gblẽ nu le nɔvi siwo wu 900,000 la ŋu; Fiaɖuƒe Akpata siwo wu 700 kple mía nɔviwo ƒe aƒe siwo wu 15,000 ŋue afɔkuawo gblẽ nu le alo gbã keŋkeŋ.
Yehowa Ðasefowo zã ga dɔlar miliɔn 49.5 kple edzivɔ ɖe kpekpeɖeŋunadɔ siawo ŋu.
Le eƒe nuƒoa me la, woɖe video siwo me nɔvi siwo kpekpeɖeŋunadɔawo ɖe vi na la ɖe woƒe dzimenyawo gblɔ tso ale si wokpɔ ŋudzedze ɖe kpekpeɖeŋu si wona wo ŋu la ŋu.
‘Mawu Ƒe Asi Nyui La Le Mía Dzi . . .
Mina Míatso Ne Míaɖo Glia’ | Video
Wogblɔ le video sia me be xɔ 80,000 kloe ye le Yehowa Ðasefowo si siwo wole be lém na.
Woƒo nu tso ale si míewɔna léa be na xɔ siwo míezãna na teokrasiwɔnawo, ale si míegbugbɔna trɔa asi le wo ŋu kple ale si míetua woe hã ŋu le videoa me.
Anyigbawo Kple Xɔwo Ƒeƒle Ƒe Ŋutinya | Video
Le video sia me la, wobia gbe nɔviŋutsu etɔ̃ aɖewo siwo na kpekpeɖeŋu le ƒe siwo va yi me le anyigbawo didi kple wo ƒeƒle na United States alɔdzedɔwɔƒea kple habɔbɔa ƒe dɔwɔƒegã la me: woawoe nye Nɔviŋutsu Max Larson, George Couch, kple Gilbert Nazaroff.
Nɔviŋutsu etɔ̃awo katã gblɔ ale si wokpɔe kɔtɛ be Yehowa ƒe asi ye nɔ eme hafi wote ŋu ƒle anyigba kple xɔ vovovoawo.
Wowɔ Ðoɖo Ðe Xɔtudɔ Yeye Aɖe Ŋu | Video
Woɖe gbeƒãe le video sia me be Yehowa Ðasefowo wɔ ɖoɖo be yewoana videowo wɔwɔ ƒe dɔ vovovoawo nayi edzi le teƒe ɖeka, si nye dɔwɔƒe yeye aɖe si woatu ɖe Ramapo, le New York.
Anyigba si dzi woatu xɔa ɖo la didi tso habɔbɔa ƒe dɔwɔƒegã si le Warwick, New York la gbɔ abe kilometa etɔ̃ ene.
Taɖodzinua ye nye be woadze xɔ sia tutu gɔme le ƒe 2022 me eye woawu enu le December 2026 me.
Ne xɔtudɔa va ɖo afi si woahiã na dɔwɔla gbogbotɔwo le la, woahiã na lɔlɔ̃nu faa dɔwɔla abe 1,500 ene gbe sia gbe.
Betel xɔ yeye si woatu ɖe Ramapo, le New York la ƒe nɔnɔmetata.
Nyaléleɖemɔ̃dzi dɔwɔƒe, ɔfiswo, xɔdɔmewo kple amedzrowo xɔƒe anɔ teƒea
Mɔnu Yeye Si Dzi Woato Akpe Dɔbiagbalẽviwo Ðo | Video
Video sia na eme kɔ be tso January 2020 me la, gbeƒãɖela siwo di be yewoakeke yewoƒe subɔsubɔdɔa ɖe enu la ate ŋu akpe dɔbiagbalẽvi ɖo le jw.org eye woaɖoe ɖe woƒe hamemetsitsiwo ƒe haa be wòato eme.
Mɔnu Yeye Aɖe Si Dzi Míato Ake Ðe Odio Nuwo Ŋu Le JW.ORG
Anya wɔ azɔ be míaƒo ha alo nya aɖewo siwo le jw.org la ase le mɔ̃ siwo zãa Amazon Alexa alo Google Assistant la dzi.
Amedzidzedze Si Atso Dziehe
Nɔviŋutsu David Splane ƒo nu tso asitɔtrɔ si wowɔ ku ɖe ale si míese nyagblɔɖi si dze le Yoel ta 2 ku ɖe ʋetsuviwo ƒe ha gã aɖe ŋu gɔme la ŋu.
Míele mɔ kpɔm be míava srɔ̃ nu tso numekɔkɔ sia si woava ɖe ɖe go le Gbetakpɔxɔ me la ŋu.
Ŋɔŋlɔ Kɔkɔeawo Xexe Yeye Gɔmeɖeɖe (Nusɔsrɔ̃tɔ) tso Mateo va se ɖe Dɔwɔwɔwo
Zã Nusɔsrɔ̃ Biblia Nàtsɔ Asrɔ̃ Bibliae
Nɔviŋutsu Samuel Herd ƒo nu tso viɖe siwo le Ŋɔŋlɔ Kɔkɔeawo Xexe Yeye Gɔmeɖeɖe (Nusɔsrɔ̃tɔ) si ŋu míate ŋu ake ɖo le Internet dzi zazã me la ŋu.
Eyome eɖe Ŋɔŋlɔ Kɔkɔeawo Xexe Yeye Gɔmeɖeɖe (Nusɔsrɔ̃tɔ) ƒe tata, si me Mateo ƒe agbalẽa va se ɖe Dɔwɔwɔwo le la, ɖe go.
Gbeƒãɖelawo ate ŋu adɔe to woƒe hamewo dzi.
Dɔ Geɖe Li Míawɔ!
Nɔviŋutsu Anthony Morris te gbe ɖe edzi be gbeƒãɖeɖe nya nyuia ye nye dɔ vevitɔ na Kristotɔ vavãwo.
Xɔ siwo wotu hena teokrasidɔwo wɔwɔ la kpena ɖe Dɔdzikpɔhaa ŋu wòwɔa ɖoɖo ɖe gbeƒãɖeɖedɔa ŋu eye wònana gbɔgbɔmenuɖuɖu kaa Yehowa ƒe amewo si.
Nɔviŋutsu Morris he susu yi nya ʋãme aɖewo siwo dze le November 15, 1976 ƒe Gbetakpɔxɔ me la dzi; egblɔ be: "Ele be kaka ‘xaxa gã’ la nava la, míabiã ŋku ɖe gbeƒãɖeɖe nya nyuia ŋu le anyigba bliboa dzi wu ɣeyiɣi bubu ɖe sia ɖe le ŋutinya me.
Ɣeyiɣi si me Aƒetɔ Yesu ava be yeadrɔ̃ ʋɔnu la awɔ nuku na ame sia ame awɔ nuku na Yehowa ƒe amewo gɔ̃ hã, elabena ava le ɣeyiɣi si me wovu ɖe Yehowa ƒe dɔwo wɔwɔ ŋu wu ɣeyiɣi bubu ɖe sia ɖe! "
Ðe Susu Aɖe Li Si Tae Míavɔ̃ Ðoa?
Nɔviŋutsu Mark Sanderson na eme kɔ be abe ale si Yesu gblɔe ɖi ene la, Mawu ƒe amewo kpɔa mɔ be "dukɔwo katã " alé fu yewo.
(Mateo 24:9) Gake Nɔviŋutsu Sanderson de dzi ƒo na mí be míagavɔ̃ amewo o, ke boŋ míavɔ̃ Yehowa.
Psalmo 111:10.
Woɖe video wɔdɔɖeamedzi aɖe si me mía nɔvi siwo yome woti le Russia la ƒo nu tso ale si woɖu vɔvɔ̃ na yometiti dzi le la ŋu.
Nuƒoa kple videoa siaa de dzi ƒo na Yehowa ƒe amewo katã be woatu nɔnɔme ma ke ɖo.
Ðe Nèle Ŋute Le Susu Me Bliboea?
Nɔviŋutsu Geoffrey Jackson ƒo nu tso nya aɖewo siwo dze le Kristotɔwo Ƒe Hela Ŋɔŋlɔawo me siwo fia "ŋutenɔnɔ le susu me " la ŋu eye wògblɔ ale si míatsɔ nya mawo ade dɔwɔwɔ mee.
Azɔ hã ete gbe ɖe ale si wòle vevie be ‘míanɔ mo xexi bliboe’ (si fia be "míanɔ ŋute bliboe le susu me ") le ŋkeke mamlɛ siawo me dzi.
1 Petro 1:13.
Ðe Nàtsɔ Ðe Le Eme Na Woa?
Nɔviŋutsu Kenneth Cook ɖe gbeƒã ƒe 2020 ƒe mawunyakpukpuia, si nye Mateo 28:19, afi si gblɔ be: "Eya ta miheyi ɖawɔ . . . nusrɔ̃lawo, mianyrɔ wo. "
Ete gbe ɖe ale si gbegbe wòle vevie be míakpe ɖe ame siwo si dzi nyui le ŋu be woatsɔ woƒe agbe aɖe adzɔgbe na Yehowa eye woaxɔ nyɔnyrɔ la dzi.
Kpekpe siwo me wodzroa ŋɔŋlɔawo me nyawo le, abe ƒe sia ƒe takpekpea ene, la doa ŋusẽ mí be míayi edzi aku kutri geɖe le Yehowa subɔsubɔ me.
Ahom Sesẽ Si Woyɔ Be Tapah Gblẽ Nu Le Japan Ƒe Anyiehe
Tso September 21 va de asi na 23, 2019 la, ahom sesẽ si woyɔ be Tapah la tu le Japan ƒe anyiehe si he yaƒoƒo sesẽwo kple tsidzadza gãwo vɛ.
Ahom sia wɔe be yameʋuwo kple ketekewo mete ŋu wɔ dɔ o, eye dzo menɔ aƒe 30,000 kple edzivɔ me o.
Le du siwo nye Okinawa kple Kyushu me la, nu vevi wɔ ame 50 kple edzivɔ.
Japan alɔdzedɔwɔƒea ka nya ta be nu vevi wɔ gbeƒãɖela atɔ̃, eye wo dometɔ ɖeka nye nɔvinyɔnu aɖe si wosika ɖe kɔdzi.
Nu gblẽ le mía nɔviwo ƒe aƒe siwo wu 50 la ŋu.
Afɔku Ŋuti Kpekpeɖeŋunakɔmiti aɖe kple nɔviŋutsu siwo dze la tso kpla le ŋutilãme kple gbɔgbɔme kpekpeɖeŋu si gbeƒãɖela siwo ŋu ahom la gblẽ nu le hiã la nam wo.
Japan alɔdzedɔwɔƒea ayi edzi alé ŋku ɖe ale si nuwo le na nɔvi siwo ŋu ahom la gblẽ nu le la ŋu ahana kpekpeɖeŋu si wohiã la wo.
Míedo gbe ɖa be mía nɔvi siwo le Japan la ayi edzi aɖo ŋu ɖe Yehowa ŋu be wòafa akɔ na wo le ɣeyiɣi sesẽ siawo me.
Tajikistan Dziɖuɖua Bu Fɔ Nɔviŋutsu Shamil Khakimov Si Xɔ Ƒe 68 La Madzemadzee Heka Ƒe Adre Kple Afã Nɛ Be Wòatsɔ Anɔ Gaxɔ Me
Le September 10, 2019 dzi la, Khujand Dua ƒe Ʋɔnudrɔ̃ƒe si le Tajikistan la ka ƒe adre kple afã na Nɔviŋutsu Shamil Khakimov be wòatsɔ anɔ gaxɔ me, le esi wòƒo nu tso eƒe dzixɔsewo ŋu na amewo ko ta.
Yehowa Ðasefowo le agbagba dzem be yewoana woagbugbɔ nyaa adrɔ̃.
Tso ƒe 2019 ƒe gɔmedzedze lɔƒo ye Nɔviŋutsu Khakimov ƒe fukpekpewo dze egɔme.
Le February 26 dzi la, poliswo va lé Shamil si xɔ ƒe 68 hetso enu be ele "eƒom ɖe amewo nu be woalé fu subɔsubɔha bubu me tɔwo. "
Emegbe ʋɔnudrɔ̃ƒea na wolée tu evɔ womedrɔ̃ ʋɔnui o, eye wodidi ɣeyiɣi si wolée tu la ɖe edzi wòxɔ ɣleti ade.
Tsɔ kpe ɖe ale si wolé Nɔviŋutsu Khakimov de ga madzemadzee ŋu la, wowɔ dɔ nɛ eteƒe medidi o koe nye ema eye ʋusɔgbɔdɔ hã le eŋu.
Do ŋgɔ na nudzɔdzɔ sia la, wolé Daniil Islamov si xɔ ƒe 18 la le ƒe 2017 me heka ɣleti ade nɛ be wòatsɔ anɔ gaxɔ me, le esi wògbe be yemado asrafowu ahage ɖe asrafohaa me o ta; tso ema dzi la, womegalé Yehowa Ðasefo aɖeke de gaxɔ me kpɔ o va se ɖe esime wolé Nɔviŋutsu Khakimov.
Fifia Tajikistan hã va le dukɔ atɔ̃ siwo lé Yehowa Ðasefo ɖeka ya teti de gaxɔ me la dome.
Dukɔ ene susɔeawoe nye Eritrea, Russia, Singapore, kple Turkmenistan.
Míele gbe dom ɖa be Yehowa nayi edzi akpe ɖe Nɔviŋutsu Khakimov ŋu le go sia go me be wòado dzi le xaxa sia me.
Romatɔwo 15:5.
Kristotɔwo Ƒe Akpaɖekedzimademade Le South Korea Enye Xɔse Kple Dzinɔameƒo Ƒe Ŋutinya
Tso keke ƒe 1953 mee wote nɔviŋutsu ɖekakpuiwo lelé de ga le Korea le esi wogbe be yewomawɔ asrafodɔ o ta.
Ne wotsɔ ƒe siwo nɔviŋutsu 19,000 kple edzivɔwo tsɔ nɔ gaxɔ me le esi woyi edzi lé woƒe xɔse me ɖe asi la katã ƒo ƒu la, ele ƒe 36,000.
Ke hã le February 28, 2019 dzi la, woɖe asi le mía nɔviŋutsu mamlɛtɔ si nɔ gaxɔ me la ŋu.
Aleke wòdzɔe be nudzɔdzɔ ɖedzesi sia va eme?
Na míakpɔ ale si Korea nɔviwo ɖe xɔse sẽŋu kple dzinɔameƒo ɖedzesi fia le ƒe siwo va yi me la ɖa.
Tsiɖɔɖɔ Gblẽ Nu Le Ɣetoɖoƒe India
Woka nya ta le nyadzɔdzɔwo me be ame 169 ya teti ku esi tsiɖɔɖɔ gblẽ nu le India ƒe ɣetoɖoƒe nuto siwo nye Gujarat, Maharashtra, Karnataka, kple Kerala me.
Alɔdzedɔwɔƒe si le India la ka nya ta be mía nɔviŋutsu kple nɔvinyɔnu aɖeke meku alo xɔ abi le tsiɖɔɖɔa me o.
Tsiɖɔɖɔa ŋuti nyatakaka siwo tso alɔdzedɔwɔƒea gbɔ la nye esiwo gbɔna.
Gujarat: Le du si nye Vadodara me la, tsiɖɔɖɔa gblẽ nu le gbeƒãɖela 145 ŋu.
Naneke megblẽ le Gujarati gbegɔmeɖedɔwɔƒe si le Vadodara ŋu o.
Maharashtra: Le du si nye Mumbai me la, tsiɖɔɖɔa gblẽ nu le ƒome ade aɖewo ƒe aƒewo ŋu.
Le du si nye Sangli, si didi tso Mumbai abe kilometa 378 ene le anyieheɣedzeƒe gome me la, gbeƒãɖela 25 zu aƒemanɔsitɔwo.
Nɔvi siwo le du aɖe si te ɖe wo ŋu me la di mlɔƒewo na wo gbɔ.
Karnataka: Tsiɖɔɖɔa wɔe be ƒome ade aɖewo zu aƒemanɔsitɔwo.
Karnataka ye alɔdzedɔwɔƒea le, gake tsidzadza sesẽa kple tsiɖɔɖɔa megblẽ nu le eŋu o.
Kerala: Ƒome 100 ʋu yi ɖatsi Ðasefo bubu siwo le nuto siwo le kpo dzi me la gbɔ hena ɣeyiɣi aɖe.
Afɔku Ŋuti Kpekpeɖeŋunakɔmiti aɖe le ŋku lém ɖe nɔnɔmea ŋu be woakpɔ nu siwo woate ŋu awɔ.
Alɔdzedɔwɔƒea le ɖoɖo siwo wowɔ be woatsɔ akpe ɖe ame siwo le nuto siwo me tsiɖɔɖɔa gblẽ nu le ŋu la dzi kpɔm.
Nutome sue dzikpɔlawo kple Dukɔa Me Xɔtuɖaŋu Kple Xɔtudɔ Dzikpɔƒe la me tɔwo le dɔ dzi vevie be yewoanya ale si nɔnɔmea le ahakpe ɖe nɔvi siwo ŋu tsiɖɔɖɔa gblẽ nu le la ŋu.
Wole nuhiahiã veviwo abe tsi nono kple ŋutilãmenuhiahiã bubuwo ene la nam wo, eye wotsɔ Biblia me nyawo hã le akɔ fam na wo hele dzi dem ƒo na wo.
Míele gbe dom ɖa be Yehowa nayi edzi anɔ kple mía nɔvi siwo ŋu tsiɖɔɖɔa gblẽ nu le.
Míele mɔ kpɔm na ɣeyiɣi si me "ŋutifafa gbogbo " ava xɔ ɖe dzɔdzɔmefɔkuwo teƒe la vevie.
Psalmo 37:11.
Warsaw, Poland Ƒe 2019 "Lɔlɔ̃ Nu Metsina Gbeɖe O "!
Dukɔwo Dome Takpekpe
Ŋkeke Siwo Dzi Wowɔe Le: August 9-11, 2019
Teƒe Siwo Wowɔe Le: Municipal Stadium si le Legia Warsaw kple Torwar Hall, Warsaw, le Poland
Gbe Siwo Me Wowɔe Le: Eŋlisigbe kple Polandgbe
Vavalawo Ƒe Agbɔsɔsɔ Gbogbotɔ: 32,069
Nyɔnyrɔxɔlawo Ƒe Xexlẽme: 190
Ame Siwo Tso Duta Ƒe Xexlẽme: 6,892
Alɔdzedɔwɔƒe Siwo Wokpe: Central Europe, Chile, Ecuador, Finland, France, Georgia, Hungary, Japan, Korea, Moldova, Romania, Ukraine, United States
Nuteƒekpɔkpɔ Aɖewo: Amedzrodzeƒe siwo takpekpevalawo dze la dometɔ ɖeka (Four Points by Sheraton Warsaw Mokotów) ƒe tatɔ, si ŋkɔe nye Aƒetɔ Kamil Kaźmierkiewicz la, ŋlɔ bena: "Dɔwɔwɔ kpli mi nɔ bɔbɔe ŋutɔ adzɔ dzi nam ŋutɔ be magaxɔ amedzro siwo nyoa dɔme heɖea nɔnɔme nyuiwo fiana abe miawo ene.
Lɔlɔ̃ sẽŋu kple ɖekawɔwɔ si le mia dome la ɖe dzesi ŋutɔ. . . .
Ale si nuwo nɔ ɖoɖo nu etɔxɛe la wɔ dɔ ɖe dzinye ale gbegbe. "
Aƒetɔ Kamil Lubański, si nye ʋudaƒe ƒe dɔwɔƒe (KL Team) si xɔ dɔ be woanɔ nɔviwo kum yi takpekpewɔƒea la ƒe tatɔ, hã gblɔ be: "Tso esime míedze dɔwɔwɔ kple Yehowa Ðasefoawo teti ko la, mede dzesii be dɔwɔwɔ kpli wo avivi ŋutɔ.
Woléa fɔ ɖe dɔ ŋu hewɔa nu ɖe ɖoɖo nu ale gbegbe.
Wodzra ɖo ɖe takpekpe gã sia ŋu hewɔ ɖoɖo ɖe eŋu nyuie ŋutɔ.
Míaƒe dɔwɔƒea wɔ dɔ na dɔwɔƒe gãgãwo, siwo dome dziɖuɖudɔwɔƒewo hã le, le wɔna tɔxɛwo wɔɣi le dukɔa ƒe teƒeteƒewo kple Europa dukɔ bubuwo hã me.
Ke hã, mebɔ be nàkpɔ asisi siwo wɔa dzadzraɖo nyuiwo hewɔa nu ɖe ɖoɖo nu nenema gbegbe o.
Kpuie ko la, nya nyuiwo sɔŋ koe le míaƒe ʋukulawo kple dɔwɔla bubuwo si woagblɔ tso Yehowa Ðasefowo ŋu.
Míele mɔ kpɔm vevie be le etsɔme la, míagawɔ dɔ kpli mi ake. "
Wotsɔ dzidzɔ le wòezɔ dom na vavalawo le yameʋudzeƒea
Phoenix, United States Ƒe 2019 "Lɔlɔ̃ Nu Metsina Gbeɖe O "!
Teƒe Si Wowɔe Le: Chase Field le Phoenix, Arizona, United States
Gbe Si Me Wowɔe Le: Eŋlisigbe
Vavalawo Ƒe Agbɔsɔsɔ Gbogbotɔ: 40,237
Nyɔnyrɔxɔlawo Ƒe Xexlẽme: 352
Ame Siwo Tso Duta Ƒe Xexlẽme: 5,000
Alɔdzedɔwɔƒe Siwo Wokpe: Australasia, Britain, Canada, Central Europe, Chile, France, Greece, India, Italy, Korea, Micronesia, Scandinavia, Sri Lanka, Tahiti, Thailand, Trinidad and Tobago, Turkey
Nuteƒekpɔkpɔ: Steve Moore, si nye tatɔ kple amegã le dɔwɔƒe si woyɔna be Visit Phoenix, si wɔa ɖoɖo ɖe dzeƒewo ŋu na ame siwo adze amedzrodzeƒewo, modzakaɖeƒewo kple ame siwo ade takpekpewo ŋu le Phoenix ƒe nutoa me la gblɔ be: "Mewɔ dɔ sia ƒe geɖe, gake takpekpe sia ye nye esi ŋu wowɔ ɖoɖo ɖo nyuie wu ɖe sia ɖe si teƒe mekpɔ kpɔ. Dzi dzɔm ŋutɔ be mewɔ dɔ kpli mi.
Tsɔ kpe ɖe eŋu la, miedo ŋugbe be yewoadzra bɔlƒoƒea ɖo hafi adzo ame bubuwo mewɔa esia o. "
Wole wòezɔ dom na vavala siwo tso duta la vividoɖeameŋutɔe le Sky Harbor International Airport le Phoenix
Tsidzadza Sesẽwo Gblẽ Nu Le Philippines
Le August 2019 ƒe gɔmedzedze lɔƒo la, tsidzadza kple yaƒoƒo sesẽwo gblẽ nu le Philippines, si he tsiɖɔɖɔwo kple agaɖeviwo vɛ.
Nublanuitɔe la, nɔviŋutsu aɖe si nɔ ɣeyiɣi aɖe ƒe mɔɖela vevi dɔa wɔm la ku le agaɖevi si dzɔ le Natonin, si le nuto si woyɔna be Mountain Province la me.
Nɔviŋutsu bubu aɖe si hã nɔ ɣeyiɣi aɖe ƒe mɔɖela vevi dɔa wɔm la xɔ abi vie le agaɖevi ma ke me.
Le agaɖevi bubu me la, nuvevi wɔ ŋutsuvi aɖe si xɔ ƒe ewo, gake wowɔ atike nɛ hekpɔ egbɔ nyuie.
Nu megblẽ le mía nɔviwo dometɔ aɖeke ƒe aƒe ŋu vevie o.
Ke hã, nu gblẽ le Fiaɖuƒe Akpata aɖe si le Negros Occidental la ŋu vie esi ya ƒo sesĩe si wɔe be Akpataa ƒe xɔmesasrã ƒe akpe aɖe dzɔ ɖe anyigba.
Philippines Alɔdzedɔwɔƒea kple nutome sue dzikpɔla si le nutoa me la tsɔ Biblia me nyawo le akɔ fam na nɔvi siwo ŋu afɔku sia gblẽ nu le hele dzi dem ƒo na wo.
Ete ɖe mía dzi be mía nɔvi lɔlɔ̃a ku le afɔku sia me, eye míele gbe dom ɖa ɖe ame siwo le nu xam le eƒe kua ta la ta.
Míele mɔ kpɔm vevie na ɣeyiɣi si me nudzɔdzɔ dovevesesename siawo "magava susu me na ame " gɔ̃ hã o.
Yesaya 65:17
Anyigbaʋuʋu Sesẽwo Gblẽ Nu Le California Ƒe Anyiehe Vevie
Tso July 4, 2019 dzi la, anyigbaʋuʋu sẽŋuwo kple anyigbaʋuʋu suesuesue siwo va ɖe eyome la gblẽ nu le California ƒe anyiehe le Mojave Dzogbe ƒe nutoa me.
Le anyigbaʋuʋu mawo me la, wo dometɔ ɖeka ƒe dzidzee nye 7.1, eye woka nya ta be eyae nye anyigbaʋuʋu sesẽtɔ kekeakewo dometɔ ɖeka si dzɔ le ƒe blaeve siwo va yi me le nuto sia me.
Nuto si me anyigbaa ʋuʋu le la te ɖe du si nye Ridgecrest ŋu, eye gbeƒãɖela 215 sɔŋ ye le nuto ma me.
Gake dzidzɔtɔe la, wo dometɔ aɖeke medze afɔku vevie o.
Ke hã, nu vevi wɔ gbeƒãɖela etɔ̃ aɖewo ya vie, eye nyatakaka siwo míexɔ va se ɖe fifia ɖee fia be gbeƒãɖela adre zu aƒemanɔsitɔwo.
Azɔ hã, nu gblẽ le mía nɔviwo ƒe aƒe 7 ŋu vevie ŋutɔ eye nu gblẽ le aƒe 35 bubuwo hã ŋu vie.
Tsɔ kpe ɖe eŋu la, nu gblẽ le Fiaɖuƒe Akpata eve hã ŋu vie.
Nutome sue dzikpɔla eve le ɖoɖo si wowɔ ɖe kpekpeɖeŋunana mía nɔvi siwo ŋu anyigbaʋuʋuawo gblẽ nu le la dzi kpɔm.
Nutome sue dzikpɔlaawo kple nutoa me hamemetsitsiwo le dzi dem ƒom na nɔvi siwo ŋu anyigbaʋuʋuawo gblẽ nu le hele akɔ fam na wo.
Míele gbe dom ɖa be Yehowa ayi edzi ana nunya si mía nɔviawo hiã be woatsɔ anɔ te ɖe dzɔdzɔmefɔku siawo tɔgbi nu la wo.
Lododowo 2:6-8.
Ya Sesẽ Kple Tsidzadza Gã Aɖe Gblẽ Nu Le Texas Ƒe Anyiehe
Le June 24, 2019 dzi la, ya sesẽ aɖe kple tsidzadza gã aɖe gblẽ nu le Texas ƒe anyiehe vevie.
Nyatakakawo ɖee fia be tsi ɖe aƒe alafa geɖewo eye ame 100 kple edzivɔwoe ʋu le wo nɔƒewo.
Togbɔ be gbeƒãɖela aɖeke medze afɔku o hã la, wo dometɔ 47 zu aƒemanɔsitɔwo.
Tsɔ kpe ɖe eŋu la, ahom la gblẽ nu le mía nɔviwo ƒe aƒe 65 ŋu, eye xɔ aɖe si tsiã ɖe Fiaɖuƒe Akpata aɖe ŋu hã le eme.
Nutome sue dzikpɔlawo kple nutoa me hamemetsitsiwo yi vɛ le dzi dem ƒo na nɔvi siwo ŋu ahom la gblẽ nu le.
Azɔ hã, Afɔku Ŋuti Kpekpeɖeŋunakɔmiti aɖe le ɖoɖo wɔm ɖe nuɖuɖu, tsi kple nudodowo mama kpakple afi si nɔviawo anɔ la ŋu.
Wole aƒe siwo ŋu tsiɖɔɖɔa gblẽ nu le la me dzram ɖo hele wo ɖɔm ɖo, tsɔ kpe ɖe xɔ si tsiã ɖe Fiaɖuƒe Akpataa ŋu la hã ŋu.
Míayi edzi akpe ɖe mía nɔvi siwo le Texas ƒe anyiehe la ŋu, esi woyi edzi le ŋu ɖom ɖe Yehowa ŋu hele te nɔm ɖe nu siwo tsiɖɔɖɔa gblẽ la ŋu.
Yesaya 26:3, 4.
Berlin, Germany Ƒe 2019 "Lɔlɔ̃ Nu Metsina Gbeɖe O "!
Ŋkeke Siwo Dzi Wowɔe Le: June 14-16, 2019
Teƒe Si Wowɔe Le: Olympic Stadium le Berlin, Germany
Gbe Siwo Me Wowɔe Le: Eŋlisigbe, Germangbe, Russiagbe
Vavalawo Ƒe Agbɔsɔsɔ Gbogbotɔ: 37,115
Nyɔnyrɔxɔlawo Ƒe Xexlẽme: 255
Alɔdzedɔwɔƒe Siwo Wokpe: Brazil, Britain, Canada, Ecuador, Finland, Greece, Poland, Scandinavia, Slovenia, United States
Nuteƒekpɔkpɔ: Wowɔ ɖoɖo ɖe tsaɖiɖi hã ŋu na vavalawo, eya ta wovɛ ɖi tsa le tsaɖiƒe xɔŋkɔ si nye Pergamon Blemanudzraɖoƒea le Berlin.
Esi teƒea dzɔla aɖe kpɔ mía nɔviwo wole tsa ɖim le teƒea la, egblɔ be: "Mɔkpɔkpɔ bu ɖe ame geɖe elabe xɔse aɖeke mele wo si o.
Gake edze ƒãa be xɔse le miawo ya si, eye lɔlɔ̃ hã le mia dome. "
Dzɔla bubu aɖe hã gblɔ be: "Ne amewo abe miawo ene va afi sia la, ɣeyiɣia ƒua du kaba ŋutɔ, eye dzi dzɔm be mewɔ dɔ wògbɔ game si wòle be makpã hafi la dzi. "
Nɔviwo le wòezɔ dom na vavala siwo tso duta la le yameʋudzeƒe
Woɖe Kristotɔwo Ƒe Hela Ŋɔŋlɔawo Ðe Go Le Marshall-gbe Me
Le May 19, 2019 dzi la, Yehowa Ðasefowo ɖe Kristotɔwo Ƒe Hela Ŋɔŋlɔawo Xexe Yeye Gɔmeɖeɖe Biblia ɖe go le Marshall-gbe me le takpekpe tɔxɛ aɖe si wowɔ le South Pacific Yunivɛsiti le Majuro, si le Marshall Ƒukpowo dzi la me.
Fiaɖuƒe Akpata aɖe si le Ebeye ƒukpo dzi, si didi tso Majuro gbɔ kilometa 440 kple edzivɔ hã tsiã ka kple takpekpea hekpɔ wɔna tɔxɛa.
Ame siwo katã va wɔna tɔxɛa la ƒe xexlẽme le 339, gbeƒãɖela 151 siwo le hame ene siwo le Marshall Ƒukpowo dzi la hã le xexlẽme sia me.
Gbeƒãɖela siawo kple gbeƒãɖela 325 siwo le Marshall-gbedolawo ƒe hame siwo le United States me la ate ŋu azã gɔmeɖeɖe sia azɔ le woƒe kpekpewo, ɖokuisinusɔsrɔ̃ kple gbeadzisubɔsubɔdɔa me.
Wobu akɔnta be Marshall-gbedola 61,000 ye le xexea me godoo.
Nɔviŋutsu aɖe si kpe asi ɖe Biblia sia gɔmeɖeɖe ŋu la gblɔ be: "Kristotɔwo Ƒe Hela Ŋɔŋlɔawo Xexe Yeye Gɔmeɖeɖe Biblia si le Marshall-gbe me lae nye egbegbe Biblia gɔmeɖeɖe si me wogbugbɔ Mawu ƒe ŋkɔ Yehowa ɖo teƒe siwo katã wòle be wòanɔ.
Enye Biblia gɔmeɖeɖe aɖe si dzi nɔviwo ate ŋu aka ɖo, eye akpe ɖe wo ŋu be lɔlɔ̃ si le wo si na Yehowa la nayi edzi anɔ tsitsim ɖe edzi. "
Dzi dzɔ mí ɖe Biblia sia si woɖe ɖe go nyitsɔ laa la ŋu ŋutɔ.
Ena míekpɔe be Yehowa le yayram ɖe gbegɔmeɖeɖedɔ siwo wɔm wole le gbegbɔgblɔ geɖewo, suewo kple gãwo siaa, me la dzi.
Psalmo 49:1, 2.
Dzo Dze Aƒewo Dzi Le Philippines
Le March 2019 dzi le Philippines la, dzo dze aƒe 128 dzi le Calbayog Du si le Samar Ƒukpo dzi.
Le ɣleti si do ŋgɔ me la, dzo dze aƒe siwo le Taguig Du si le Luzon Ƒukpo dzi la dzi.
Le wo katã me la, Yehowa Ðasefowo ƒe aƒe adree bi dzo.
Mía nɔvi siwo ƒe aƒe bi dzo la va le Ðasefo bubu siwo ƒe aƒe ŋu dzoa megblẽ nu le o la gbɔ.
Alɔdzedɔwɔƒea wɔ ɖoɖo afɔtsɔtsɔe ɖo tsi, nuɖuɖu, kple nudodo ɖe nɔvi siwo ƒe aƒe bi dzo.
Nutoa me hamemetsitsiwo yi vɛ srã nɔviawo kpɔ hena kpekpeɖeŋu siwo hiã la wo.
Dukɔa Me Xɔtuɖaŋu Kple Xɔtudɔ Dzikpɔƒea ƒe dɔwɔlawo le asi kpem ɖe Kpekpeɖeŋunakɔmiti eve ŋu be woagbugbɔ wo nɔvi haxɔsetɔ siwo ƒe aƒe dome gblẽ la atu na wo.
Míeka ɖe edzi be Yehowa ayi edzi anye sitsoƒe na nɔvi siwo ŋu dzobibiawo gblẽ nu le.
Psalmo 62:8.
Ahom Sesẽ Si Nye Yutu Gblẽ Nu Le Dziehe Mariana Ƒukpowo Ŋu
Woka nya ta be ahom la nu sẽ ɖo ahom sesẽwo ƒe hatsotso 5 lia ƒe dzidzenu dzi.
Ƒukpo siwo nye Saipan kple Tinian koŋ ŋue nu gblẽ le vevie esime yaƒoƒo sesẽ si ƒe duƒuƒu nye kilometa 280 le gaƒoƒo ɖeka me la gbã aƒewo eye wòwɔe be elektrik-kaɖi megale ame akpe geɖe si o.
Micronesia alɔdzedɔwɔƒea si kpɔa Dziehe Mariana Ƒukpowo ƒe dɔwo dzi ka nya ta be nɔviŋutsu alo nɔvinyɔnu aɖeke meku alo xɔ abi o.
Ke hã, Ðasefo 15 ƒe aƒe gbã keŋkeŋ eye nu gblẽ le Ðasefo 40 bubuwo ƒe aƒewo ŋu.
Tsɔ kpe ɖe eŋu la, nu gblẽ le dutanyanyuigblɔlawo ƒe aƒe si le Saipan kple Fiaɖuƒe Akpata siwo le Saipan kple Tinian la ŋu vie.
Afɔku Ŋuti Kpekpeɖeŋunakɔmiti aɖe wɔ ɖoɖo wole kpekpeɖeŋu nam ame siwo ŋu ahom la gblẽ nu le.
Azɔ hã, Ðasefo siwo le nutoa me la le kpekpem ɖe gbeƒãɖela siwo ƒe aƒewo ŋu ahoma gblẽ nu le la ŋu.
Alɔdzekɔmitia me tɔ ɖeka azɔ mɔ ayi nuto siwo me ahom la gblẽ nu le be wòatsɔ Biblia me nyawo ade dzi ƒo na nɔviawo.
Míele gbe dom ɖa ɖe mía nɔviawo ta esi wole te nɔm ɖe dzɔdzɔmefɔku sia nu.
Míekpɔa akɔfafa esi míenyae be "Yehowa tsɔ ɖe ame siwo katã yɔnɛ la gbɔ, " eye be "esea woƒe ɣlidodo. "
Psalmo 145:18, 19.
Woɖo Asi Yehowa Ðasefowo Ƒe Dɔwo Dzi Le "Donetsk People’s Republic "
Le September (Anyɔnyɔ) 26, 2018 dzi la, dukɔ si nye "Donetsk People’s Republic " (DPR) la ƒe Ʋɔnudrɔ̃ƒe Kɔkɔtɔ bu fɔ Yehowa Ðasefowo ƒe habɔbɔa be enye "aglãdzeha, " si wɔe be woɖo asi míaƒe dɔwo dzi le dukɔ ma me.
Senyala amesamala si tsɔ nya ɖe míaƒe habɔbɔa ŋu kple ʋɔnudrɔ̃lawo siaa meƒo nu kple Yehowa Ðasefowo dometɔ aɖeke le nyaa drɔ̃ɣi o.
Yehowa Ðasefowo yome titi le nuto ma me le gã dom ɖe edzi, eye asiɖoɖo wo dzi sia nye yometitia ŋuti nudzɔdzɔ si gado mo ɖa nyitsɔ laa.
Tso 2017 ƒe domedome lɔƒo la, nɔnɔmeawo gasesẽ ɖe edzi na mía nɔviwo le Donetsk kple Luhansk nutowo, siwo le Ukraine ƒe ɣedzeƒe la me esi dukɔa ƒe Ʋɔnudrɔ̃ƒe Kɔkɔtɔ tso nya me be míaƒe agbalẽwo dea "aglãdzedze " dzi.
Le ƒe ma me la, poliswo bia gbe Ðasefo 170 kple edzivɔ.
Tsɔ kpe ɖe eŋu la, setɔ siwo le nuto mawo me la le Fiaɖuƒe Akpatawo xɔm ɖekaɖeka.
Va se ɖe August (Dasiamime) 29, 2018 dzi la, woxɔ Fiaɖuƒe Akpata 16.
Togbɔ be wole tsitre tsim ɖe mía nɔviwo ŋu alea le nuto mawo me hã la, woyi edzi le ŋu ɖom ɖe ‘xɔname ƒe Mawu’ la ŋu.
Psalmo 18:46.
Kpekpeɖeŋunadɔ Si Wowɔ Le Karib-ƒukpowo Dzi Enye Lɔlɔ̃ɖeɖefia Gã Aɖe
Nu siwo wowɔ tsɔ na kpekpeɖeŋu esime ahom sesẽ siwo woyɔ be Irma kple Maria tu le dukɔ siwo le Barbados, France kple Amerika ƒe alɔdzedɔwɔƒewo ƒe dzikpɔkpɔ te me la ŋuti nyatakaka yeyewo le video sia me.
Ame geɖe siwo tsɔ wo ɖokuiwo na faa kpe ɖe wo nɔviwo ŋu la ƒe kutrikuku kple agbagbadzedzewo dze le videoa me, eye ale si Mark Sanderson si nye Dɔdzikpɔhaa me tɔ kple Gary Breaux, si nye Dɔdzikpɔhaa ƒe Subɔsubɔ Kɔmitia ƒe kpeɖeŋutɔ yi ɖakpɔ nɔviawo ɖa la ŋuti nya kpui aɖe hã le eme.
Ðe Mawu Lia?
Ɛ̃, kpeɖodzi sẽŋuwo le Biblia me siwo ɖee fia be Mawu li.
Ke nu si wòxlɔ̃ nu mí be míawɔ boŋue nye be míawɔ míaƒe "tamebubuŋutete " kple "nugɔmesese deto " ŋu dɔ.
(Romatɔwo 12:1; 1 Yohanes 5:20) Na míadzro susu siawo siwo nɔ te ɖe Biblia dzi la me kpɔ:
Esi xexe sia le ɖoɖo nu eye nu gbagbewo le eme ta la, efia be Wɔla aɖe li.
Biblia gblɔ be: "Nyateƒee, aƒe sia aƒe la, amee tsonɛ, ke ame si wɔ nuwo katãe nye Mawu. "
(Hebritɔwo 3:4) Togbɔ be numeɖeɖe sia le bɔbɔe ŋutɔ hã la, agbalẽnyala geɖe gblɔna be eɖe kpe ŋutɔ.
Mí amegbetɔwo míedina vevie be míase nu si ta míele agbe kple taɖodzinu si le agbea ŋu la gɔme. Eye ne míeɖi kɔ na míaƒe ŋutilãmenuhiahiãwo hã la, didi sia ya gakpɔtɔ nɔa mía me.
Didi sia nye nu si Biblia yɔ be míaƒe ‘gbɔgbɔmenuhiahiãwo’ la ƒe akpa aɖe, elɔ didi be míanya Mawu ahasubɔe ɖe eme.
(Mateo 5:3; Nyaɖeɖefia 4:11) Ale si míedina be míaɖi kɔ na míaƒe gbɔgbɔmenuhiahiãwo ɖo kpe edzi be Mawu li, eɖee fia hã be Wɔla lɔ̃ame si di be míaɖi kɔ na didi ma lae wònye.​ Mateo 4:4.
Nyagblɔɖiwo le Biblia me siwo me nyawo wogblɔ ɖi tsitotsito ƒe alafa geɖewo do ŋgɔ eye wova eme pɛpɛpɛ.
Ale si nyagblɔɖi mawo va eme pɛpɛpɛ kple ale si wogblɔ wo me nyawo tsitotsito la ɖee fia be ame aɖe si kɔ boo wu amegbetɔwo gbɔe wotso.​ 2 Petro 1:​21.
Anyigba si wole yame kpɔ
Biblia-ŋlɔlawo nya nu tso dzɔdzɔmenuwo ŋu wòƒo wo ŋɔlimetɔwo tɔ ta sãsãsã.
Le kpɔɖeŋu me, le blema la, ame geɖewo xɔe se be lã aɖewo dzie míaƒe anyigba la le, eye wogblɔna be lã siawo dometɔ aɖewoe nye atiglinyi, gbeha alo nyitsu.
Gake Biblia ya gblɔ be Mawu "meku anyigba la ɖe naneke ŋu o. "
(Hiob 26:7) Nenema ke Biblia ɖɔ anyigba ƒe nɔnɔme wòde pɛpɛpɛ be ele "nogoo " alo "godoo. "
(Yesaya 40:22, Eʋegbe Biblia) Ame geɖe xɔe se be nu si tae Biblia-ŋlɔlawo te ŋu nya nu mawo siwo ŋu wo ŋɔlimetɔwo menya naneke tsoe o gblɔ lae nye be Mawue ɖee fia wo.
Biblia ɖo nyabiase sesẽ geɖe siwo ate ŋu awɔe be ame nazu mawudzimaxɔsela ne mekpɔ ŋuɖoɖo na wo o la ŋu.
Nyabiase siawo dometɔ aɖewoe nye, Ne Mawu lɔ̃ ame eye wònye ŋusẽkatãtɔ la, ke nu ka tae fukpekpe kple nu vɔ̃ɖi wɔwɔ bɔ ɖe xexea me alea gbegbe?
Nu ka tae zi geɖe la, mawusubɔsubɔhawo wɔe be amewo wɔa nu vɔ̃ esi woana be amewo nawɔ nu nyui boŋ?​ Tito 1:​16.
Ŋusẽ Dzro Aɖe Koe Mawu Nyea?
Mawu zãa ŋusẽ si ƒo ɖe sia ɖe ta le xexea me godoo.
Esi Biblia nɔ nu ƒom tso ale si Mawu wɔ ɣletivi gbogbo manyaxlẽ miliɔn akpe geɖewo ŋu la, egblɔ be: "Mifɔ mo dzi, ne miakpɔ nu!
Ame ka wɔ nu siawo, eye wòkplɔa eŋu nuwo doa goe dedie?
Eyɔa wo katã ŋkɔ, eye wo dometɔ aɖeke mesusɔna o le eƒe ŋusẽ geɖe kple alɔkame sesẽ la nu. "
Yesaya 40:25, 26.
Gake menye ŋusẽ dzro aɖe koe Mawu nye o.
Biblia gblɔ be seselelãmewo, abe lɔlɔ̃ kple fuléle ene, le esi.
(Psalmo 11:5; Yohanes 3:16) Biblia ɖee fia hã be ale si amegbetɔwo nɔa agbee la ate ŋu ana Mawu nakpɔ dzidzɔ alo ado dziku.
Psalmo 78:40, 41.
Ðe Nɔƒe Aɖe Koŋ Le Mawu Sia?
Nɔƒe aɖe koŋ le Mawu si, eyae nye dziƒowo.
Ðe ŋugble tso Biblia me nuŋlɔɖi siawo ŋu kpɔ:
Salomo gblɔ le gbedodoɖa me be: "Nàsee le nɔwòƒe le dziƒo. " 1 Fiawo 8:43.
Yesu fia eƒe nusrɔ̃lawo be woado gbe ɖa na wo "Fofo si le dziƒowo. "
Mateo 6:9.
Esi wofɔ Yesu ɖe tsitre la, "dziƒo ŋutɔŋutɔ wòge ɖo, bene wòado ɖe Mawu ŋutɔ ŋkume. "
Hebritɔwo 9:24.
Mawunyakpukpui siawo ɖee fia be ame ŋutɔŋutɔe Yehowa Mawu nye eye be mele afi sia afi o, ke boŋ dziƒo koe nye enɔƒe.
Ðe Ame Aɖe Kpɔ Mawu Kpɔa?
Amegbetɔ aɖeke mekpɔ Mawu ŋkume-kple-ŋkume kpɔ o.
(2 Mose 33:20; Yohanes 1:18; 1 Yohanes 4:12) Biblia gblɔ be "Mawu nye Gbɔgbɔ, " si fia agbe ƒomevi aɖe si amegbetɔ ƒe ŋku mate ŋu akpɔ o.​ Yohanes 4:24; 1 Timoteo 1:17.
Ke hã mawudɔlawo tea ŋu kpɔa Mawu ŋkume-kple-ŋkume elabena gbɔgbɔe woawo hã wonye.
(Mateo 18:10) Gawu la, woafɔ ame siwo ku la dometɔ aɖewo be woayi dziƒo eye gbɔgbɔŋutilã asu wo si, eye woate ŋu akpɔ Mawu ŋkume-kple-ŋkume.​ Filipitɔwo 3:20, 21; 1 Yohanes 3:2.
Mɔ si nu nàte ŋu akpɔ Mawu le egbea
Biblia zã nya nukpɔkpɔ tsɔ wɔa kpɔɖeŋu na nugɔmesese.
(Yesaya 6:10; Yeremiya 5:21; Yohanes 9:39-41) Le gɔmesese sia nu la, amegbetɔwo ate ŋu akpɔ Mawu fifia kple woƒe "dzi me ŋkuwo " ne xɔse le wo si eye wonya eya amea hekpɔa ŋudzedze ɖe eƒe nɔnɔme nyuiwo ŋu.
(Efesotɔwo 1:18) Biblia gblɔ nu siwo wòle be míawɔ be xɔse sia ƒomevi nasu mía si la na mí.
Srɔ̃ nu tso Mawu ƒe nɔnɔmewo abe lɔlɔ̃, dɔmenyo, nunya kple ŋusẽ ene ŋu to eƒe asinudɔwɔwɔwo dzi.
(Romatɔwo 1:20) Esi wohe nuteƒewɔla Hiob ƒe susu yi Mawu ƒe asinudɔwɔwɔwo dzi la, ese le eɖokui me abe ɖe Mawu le eŋkume ŋutɔŋutɔ ene.​ Hiob 42:5.
Àte ŋu anya Mawu to Biblia-sɔsrɔ̃ me.
Biblia na kakaɖedzi mí be: "Ne [èdi Mawu] la, ekema ana nàke ɖe eŋu. "​ 1 Kronika 28:9; Psalmo 119:2; Yohanes 17:3.
Àte ŋu asrɔ̃ nu tso Mawu ŋu to nusɔsrɔ̃ tso Yesu ƒe agbenɔnɔ ŋu me.
Esi wònye be Yesu ɖe Fofoa ƒe nɔnɔmewo fia bliboe ta la, Yesu te ŋu gblɔ wòsɔ be: "Ame si kpɔm la, ekpɔ Fofo la hã. "​ Yohanes 14:9.
Nɔ nu siwo ana wò nu nadze Mawu ŋu la wɔm, eye àkpɔ ale si wòakpe ɖe ŋuwòe.
Yesu gblɔ be: "Dzidzɔtɔwoe nye ame siwo dza le dzi me, elabena woakpɔ Mawu. "
Abe ale si míegblɔe va yi ene la, woafɔ ame siwo ƒe nuwɔna dze Mawu ŋu la dometɔ aɖewo woayi dziƒo, eye "woakpɔ Mawu " le afi ma.​ Mateo 5:8; Psalmo 11:7.
Ðe Mose, Abraham kple ame bubuwo mekpɔ Mawu ŋkume-kple-ŋkume oa?
Le Biblia me nudzɔdzɔ siwo me wòdze le abe ɖe amegbetɔwo kpɔ Mawu ŋutɔŋutɔ ene la, nya siwo ƒo xlã nya mawo ɖee fia be mawudɔla aɖe si le Mawu teƒee wokpɔ loo alo eɖe eɖokui fia wo le ŋutega me.
Mawudɔlawo.
Le blema la, Mawu dɔa mawudɔlawo wonyea eteƒenɔlawo dzena na amegbetɔwo eye woƒoa nu le eƒe ŋkɔ me.
(Psalmo 103:20) Le kpɔɖeŋu me, Mawu ƒo nu na Mose gbe ɖeka le ŋuve aɖe si nɔ bibim me, eye Biblia gblɔ be: "Mose ɣla eƒe ŋkume, elabena ele vɔvɔ̃m na Mawu vavã la kpɔkpɔ. " (2 Mose 3:4, 6) Mose mekpɔ Mawu ŋutɔŋutɔ o, elabe nya siwo ƒo xlã nya ma ɖee fia be "Yehowa ƒe dɔla " ye wòkpɔ.​ 2 Mose 3:2.
Nenema kee esi Biblia gblɔ be Mawu "ƒoa nu kple Mose ŋkume kple ŋkume " la, efia be Mawu ɖoa dze kple Mose abe exɔlɔ̃a ene.
(2 Mose 4:10, 11; 33:11) Mose mekpɔ Mawu kple ŋku ŋutɔŋutɔ o elabena exɔ gbedeasi la "to mawudɔlawo dzi. "
(Galatiatɔwo 3:19; Dɔwɔwɔwo 7:53) Ke hã, Mose xɔ Mawu dzi se ale gbegbe be Biblia gblɔ tso eŋu be ɖeko wòle abe ɖe wònɔ "Ame si womekpɔna o la kpɔm " ene.​ Hebritɔwo 11:27.
Mawu ƒo nu na Abraham hã to mawudɔla aɖe dzi abe ale si ko wòwɔ le Mose gome ene.
Enye nyateƒe be ne mède ŋugble tso Biblia ƒe akpa sia ŋu nyuie o la, àsusui be ɖe Abraham kpɔ Mawu ŋutɔŋutɔ.
(1 Mose 18:1, 33) Ke hã, nya siwo ƒo xlã kpukpui siawo ɖee fia be mawudɔla siwo Mawu dɔe "ŋutsu etɔ̃ " siwo wòkpɔ la nye.
Abraham kpɔe dze sii be Mawu teƒenɔlawo wonye, eya ta wònɔ nu ƒom na wo abe Yehowa ŋutɔe wònɔ nyaa gblɔm na tẽe ene.​ 1 Mose 18:2, 3, 22, 32; 19:1.
Ŋutegawo.
Mawu ɖe eɖokui fia amegbetɔwo le ŋutegawo hã me.
Le kpɔɖeŋu me, esi Biblia gblɔ be Mose kple Israel-vi bubuwo "wokpɔ Israel ƒe Mawu la " la, nu si dzɔ ŋutɔŋutɔe nye be "wokpɔ Mawu vavã la le ŋutega me. " (2 Mose 24:9-11) Nenema kee Biblia gblɔna ɣeaɖewoɣi be nyagblɔɖilawo ‘kpɔ Yehowa.’
(Yesaya 6:1; Daniel 7:9; Amos 9:1) Le go siawo dometɔ ɖe sia ɖe me la, nya siwo ƒo xlã kpukpui mawo ɖenɛ fiana be ŋutega mee wokpɔ Mawu le, ke womekpɔ Mawu ŋkume-kple-ŋkume o.​ Yesaya 1:1; Daniel 7:2; Amos 1:1.
Ðe Mawu Nye Mawuɖekaetɔ̃ Alo Trinitaa?
Sɔlemeha vovovowo gblɔna be Mawu nye Mawuɖekaetɔ̃ alo Trinita Kɔkɔe.
Gake de dzesi nya si agbalẽ aɖe (Encyclopædia Britannica) gblɔ: "Trinita alo eŋuti nufiafia gobii aɖeke medze le Nubabla Yeyea me o . . .
Nufiafia sia dze egɔme vivivi eye wònye nya wohe ʋuu hafi va ɖoe anyi le ƒe alafa geɖewo megbe. "
Le nyateƒe me la, Biblia ƒe afi aɖeke meɖɔ Mawu kpɔ enye Mawuɖekaetɔ̃ ƒe akpa aɖe o.
De dzesi mawunyakpukpui siawo me nyawo:
"Yehowa, mía Mawu la, Yehowa ɖeka koe! " 5 Mose 6:4.
"Ŋkɔwòe nye Yehowa, eye wò ɖeɖe koe ɖo kpo ɖe anyigba blibo la dzi! "
Psalmo 83:19.
"Esiae nye agbe mavɔ la bena, woanya wò, Mawu vavã ɖeka la, kple Yesu Kristo, si nèdɔ ɖa la. "
Yohanes 17:3, Eʋegbe Biblia.
"Mawu ɖeka koe. "
Galatiatɔwo 3:20.
Nu ka tae sɔlemeha geɖewo fiaa nu be Mawu nye Mawuɖekaetɔ̃ alo Trinita Kɔkɔe?
Ðe Mawu Trɔa Susua?
Ɛ̃, etrɔa susu le mɔ sia nu be ne amewo trɔ woƒe nuwɔnawo la eya hã trɔa nɔnɔme ɖe wo ŋu.
Le kpɔɖeŋu me, esi Mawu dɔ nyagblɔɖila aɖe be wòayi aɖagblɔ ʋɔnudrɔ̃gbedeasi aɖe na blema Israel-viwo la, egblɔ be: "Ðewohĩ woasee, eye ame sia ame atrɔ tso eƒe mɔ vɔ̃ dzi, ekema matrɔ susu, eye nyemagahe vɔ̃ si meɖo ɖe wo ŋu le woƒe nuwɔna vɔ̃ɖiwo ta la ava wo dzi o. "​ Yeremiya 26:3.
Woɖe nya sia gɔme le Biblia aɖewo me be Mawu "trɔ dzi me " le vɔ̃ si wòɖo be yeawɔ la gome. Woƒe nya sia ate ŋu afia be Mawu da vo.
Gake Hebrigbe me nya si gɔme woɖe la ate ŋu afia "trɔ susu alo trɔ tame. "
Agbalẽnyala gã aɖe ŋlɔ bena: "Ne amewo trɔ woƒe nuwɔna la, Mawu hã trɔa ʋɔnu si wòɖo be yeadrɔ̃ wo la. "
Ke hã, ele be míade dzesii be togbɔ be Mawu tea ŋu trɔa susu hã la, mezi edzi be wòatrɔ susu ɣesiaɣi o.
Kpɔ Biblia me nudzɔdzɔ siwo me Mawu metrɔ susu le o la dometɔ aɖewo ɖa:
Mawu meɖe mɔ Balak na wòtrɔ susu heƒo fi de Israel-dukɔ la o.​ 4 Mose 23:18-20.
Esi Israel fia Saul tsɔ nu vɔ̃ɖi wɔwɔ ɖo dɔe la, Mawu metrɔ tame si wòɖo be yeagbee la o.​ 1 Samuel 15:28, 29.
Mawu awɔ ɖe ŋugbe si wòdo be yeana ye Vi nanye nunɔla tegbee la dzi.
Mawu matrɔ susu o.​ Psalmo 110:4.
Ðe Biblia megblɔ be Mawu metrɔna oa?
Ɛ̃, Mawu gblɔ le Biblia me be: "Nye Yehowa nyemetrɔ o. "
(Malaki 3:6) Nenema kee Biblia gblɔ be Mawu "metrɔna abe vɔvɔli ene o. "
(Yakobo 1:17) Gake nya sia metsi tsitre ɖe nya si Biblia gblɔ be Mawu trɔ susu la ŋu o.
Mawu metrɔna o le susu sia nu be eƒe nɔnɔmewo kple eƒe dzidzenu ku ɖe lɔlɔ̃ kple dzɔdzɔenyenye ŋu metrɔna gbeɖe o.
(5 Mose 32:4; 1 Yohanes 4:8) Gake etea ŋu naa mɔfiame vovovowo amewo le ɣeyiɣi vovovowo me.
Le kpɔɖeŋu me, Mawu na mɔfiame vovovowo Fia David le aʋa eve aɖewo me, gake mɔfiame eveawo katã kpɔ dzidzedze.​ 2 Samuel 5:​18-​25.
Ðe wòve Mawu be yewɔ amegbetɔwoa?
Ao, togbɔ be evenɛ be ame akpa gãtɔ meɖoa to ye o hã.
Biblia gblɔ tso ale si nɔnɔmeawo nɔ le anyigba dzi do ŋgɔ na Noa ƒe ŋkekea me Tsiɖɔɖɔa ŋu be: "Eve Yehowa bena, wòwɔ ame ɖe anyigba dzi, eye wòɖu dzi nɛ. " (1 Mose 6:6) Dɔwɔnya si wozã le kpukpui sia me be "eve " nye Hebrigbe me nya aɖe si ate ŋu afia "trɔ susu. "
Mawu trɔ susu ku ɖe ame siwo nɔ anyigba dzi do ŋgɔ na Tsiɖɔɖɔa dometɔ akpa gãtɔ ŋu le woƒe nu vɔ̃ɖi wɔwɔ ta.
(1 Mose 6:5, 11) Togbɔ be etena ɖe Mawu dzi be amewo tsɔ nu vɔ̃ɖi wɔwɔ ɖo dɔe hã la, metrɔ susu ku ɖe amegbetɔƒome bliboa ŋu o.
Le nyateƒe me la, ekpɔ amegbetɔƒomea ta le Tsiɖɔɖɔa me esi wòna Noa kple eƒe ƒomea tsi agbe.​ 1 Mose 8:21; 2 Petro 2:5, 9.
Nu Kae Nye Gbɔgbɔ Kɔkɔe La?
Gbɔgbɔ kɔkɔeae nye Mawu ƒe ŋusẽ ɖeɖe fia alo eƒe dɔwɔŋusẽ.
(Mika 3:8; Luka 1:35) Mawu ɖoa eƒe gbɔgbɔa ɖe teƒewo le mɔ sia nu be eɖoa eƒe ŋusẽ ɖe teƒe mawo ale be eƒe lɔlɔ̃nu nava eme.​ Psalmo 104:30; 139:7.
Nya si gɔme woɖe le Biblia me be "gbɔgbɔ " la nye Hebrigbe me nya ruach kple Helagbe me nya pneuma.
Zi geɖe la nya mawo fiaa Mawu ƒe dɔwɔŋusẽ alo gbɔgbɔ kɔkɔe la.
(1 Mose 1:2) Gake Biblia zãa nya mawo wofia nu bubuwo hã abe:
Gbɔgbɔ (ŋɔtimegbɔgbɔ).​ Habakuk 2:19; Nyaɖeɖefia 13:15.
Ya (yaƒoƒo).​ 1 Mose 8:1; Yohanes 3:8.
Agbegbɔgbɔ alo ŋusẽ si nana be nu gbagbewo ʋãna.​ Hiob 34:14, 15.
Ame ƒe agbenɔnɔ alo eƒe nɔnɔme.​ 4 Mose 14:24.
Gbɔgbɔmemewo, siwo lɔ Mawu kple mawudɔlawo ɖe eme.​ 1 Fiawo 22:21; Yohanes 4:24.
Gbɔgbɔ ƒe gɔmesese siawo katã fia nane si ƒe dɔwɔwɔ dzena amegbetɔwo kpɔna gake wometea ŋu kpɔa gbɔgbɔa ŋutɔ kple ŋku o.
Nenema kee Mawu ƒe gbɔgbɔa hã "le abe ya ke ene, enye nu makpɔmakpɔ sẽŋu aɖe. "​ An Expository Dictionary of New Testament Words, si W. E. Vine ta.
Biblia yɔ Mawu ƒe gbɔgbɔ kɔkɔea be ‘asi’ alo "asibidɛwo. "
(Psalmo 8:3; 19:1; Luka 11:20; tsɔe sɔ kple Mateo 12:28.)
Abe ale si ko aɖaŋudɔwɔla zãa eƒe asi alo asibidɛwo tsɔ wɔa nuwoe ene la, Mawu hã zãa eƒe gbɔgbɔ kɔkɔea tsɔ wɔ alo tsɔ wɔa nu siwo gbɔna:
Xexea.​ Psalmo 33:6; Yesaya 66:1, 2.
Biblia la.​ 2 Petro 1:20, 21.
Nukunu siwo esubɔla siwo nɔ anyi le blema wɔ kple ale si woɖe gbeƒã dzonɔamemetɔe.​ Luka 4:18; Dɔwɔwɔwo 1:8; 1 Korintotɔwo 12:4-11.
Nɔnɔme nyui siwo ame siwo ɖoa toe ɖena fiana.​ Galatiatɔwo 5:22, 23.
Menye amee gbɔgbɔ kɔkɔe la nye o
Esi Biblia yɔ Mawu ƒe gbɔgbɔa be eƒe ‘asi’ alo "asibidɛwo " alo "ŋɔtimegbɔgbɔ " la, eɖee fia be menye amee gbɔgbɔ kɔkɔe la nye o.
(2 Mose 15:8, 10) Aɖaŋudɔwɔlaa ƒe asiwo mate ŋu awɔ dɔ eƒe susu kple eƒe ŋutilã ƒe akpa bubuwo manɔmee o; nenema kee ne Mawu fia mɔ gbɔgbɔ kɔkɔea ko hafi wòtea ŋu wɔa dɔ.
(Luka 11:13) Biblia tsɔ Mawu ƒe gbɔgbɔa sɔ kple tsi eye wòtsɔe do ƒome kple nuwo abe xɔse kple sidzedze ene hã.
Esiawo katã ɖee fia be menye amee gbɔgbɔ kɔkɔea nye o. Yesaya 44:3; Dɔwɔwɔwo 6:5; 2 Korintotɔwo 6:6.
Woyɔ Yehowa Mawu kple Via Yesu Kristo ŋkɔ na mí le Biblia me, gake gbɔgbɔ kɔkɔea ƒe ŋkɔ medze le afi aɖeke le Biblia me o.
(Yesaya 42:8; Luka 1:31) Esi Kristotɔ Stefano si wowu ɖe eƒe xɔse ta kpɔ dziƒo nukutɔe le ŋutega aɖe me la, ame eve ko wòkpɔ le afi ma, menye ame etɔ̃ o.
Biblia gblɔ be: "Esi gbɔgbɔ kɔkɔe yɔe fũu la, ekpɔ dziƒo gãa, eye wòkpɔ Mawu ƒe ŋutikɔkɔe kple Yesu wòle tsitre ɖe Mawu ƒe ɖusime. "
(Dɔwɔwɔwo 7:55) Gbɔgbɔ kɔkɔe lae nye Mawu ƒe ŋusẽ si wòtsɔ kpe ɖe Stefano ŋu wòkpɔ ŋutega ma.
Alakpanya siwo amewo gblɔna ku ɖe gbɔgbɔ kɔkɔea ŋu
Nyakpakpa: Gbɔgbɔ kɔkɔe la nye ame ŋutɔŋutɔ eye wònye Mawuɖekaetɔ̃ (Trinita Kɔkɔe) la ƒe akpa aɖe abe ale si wodze le 1 Yohanes 5:7, 8 le Eʋegbe Biblia me ene.
Nyateƒea: Nya siwo dze le Eʋegbe Biblia me le 1 Yohanes 5:7, 8 ƒe ɖewoe nye "le dziƒo: Fofo la, Nya la kple Gbɔgbɔ kɔkɔe la, eye ame etɔ̃ siawo le ɖeka.
Eye ame etɔ̃e li, ame siwo le ɖase ɖim le anyigba dzi. "
Gake numekulawo va kpɔe be menye apostolo Yohanes ye ŋlɔ nya siawo o, eya ta menye Biblia me nyawoe wonye o.
Nufialagã Bruce M. Metzger ŋlɔ bena: "Nya siawo nye nyakpakpawo eye enye nyateƒe be mesɔ be woatsɔ wo akpe ɖe Nubabla Yeyea ŋu o. "​ A Textual Commentary on the Greek New Testament.
Nyakpakpa: Biblia ƒoa nu tso gbɔgbɔ kɔkɔea ŋu abe amee wònye ene, eya ta efia be amee wònye.
Nyateƒea: Enye nyateƒe be ŋɔŋlɔawo ƒoa nu tso gbɔgbɔ kɔkɔea ŋu ɣeaɖewoɣi abe amee wònye ene ya, gake esia mefia be amee wònye o.
Biblia ƒoa nu tso nunya, ku, kple nu vɔ̃ hã ŋu abe amewoe wonye ene.
(Lododowo 1:20; Romatɔwo 5:17, 21) Le kpɔɖeŋu me, woƒo nu tso nunya ŋu be ewɔa ‘dɔ’ eye "viwo " le esi, eye woɖɔa nu vɔ̃ be eblea ame nu, ewua ame eye wòbiãa ŋu.​ Mateo 11:19; Luka 7:35; Romatɔwo 7:8, 11.
Nenema kee esime apostolo Yohanes yɔ Yesu ƒe nyawo la, eƒo nu tso gbɔgbɔ kɔkɔe la ŋu abe amee wònye ene esi wògblɔ be enye "kpeɖeŋutɔ " si ana kpeɖodzi, afia mɔ, aƒo nu, ase nu, eye wòagblɔ nya, akafu ahaxɔ nya.
Nyakpakpa: Amewo nyɔnyrɔ ɖe gbɔgbɔ kɔkɔe la ƒe ŋkɔ me ɖee fia be amee wònye.
Nyateƒea: Biblia zãa "ŋkɔ " ɣeaɖewoɣi tsɔ fia ŋusẽ alo ɖoƒe.
(5 Mose 18:5, 19-22; Esta 8:10) Wogblɔa nya sia tɔgbi le Eŋlisigbe me be le "sea ƒe ŋkɔ me, " gake esia mefia be amee se la nye o.
Ame si wonyrɔ le "gbɔgbɔ kɔkɔe la ƒe ŋkɔ me " lɔ̃na ɖe gbɔgbɔ kɔkɔea ƒe ŋusẽ kple akpa si wòwɔna be Mawu ƒe tameɖoɖo nava eme la dzi.​ Mateo 28:19.
Nyakpakpa: Yesu ƒe apostolowo kple eƒe nusrɔ̃la gbãtɔ bubuwo xɔe se be amee gbɔgbɔ kɔkɔea nye.
Nyateƒea: Esia ƒe kpeɖodzi aɖeke mele Biblia alo ŋutinya me o.
Numekugbalẽ aɖe (Encyclopædia Britannica) gblɔ be: "Konstantinople ƒe Aɖaŋuɖotakpekpe si wowɔ le ƒe 381 Do Ŋgɔ Na Yesu . . . mee woto nufiafia si nye be Gbɔgbɔ Kɔkɔea hã nye Mawu la vɛ. "
Esia nye ƒe 250 kple edzivɔ le apostolo mamlɛtɔ ƒe ku megbe.
Ðe Ŋkɔ Le Mawu Sia?
Ŋkɔ le ame sia ame si.
Ðe mesɔ be ŋkɔ nanɔ Mawu hã si oa?
Ame nɔewo ŋkɔnyanya kple eyɔyɔ wɔa kpa vevie aɖe le xɔlɔ̃kadodowo me.
Ðe mele be wòanɔ alea le xɔlɔ̃wɔwɔ kple Mawu hã gome oa?
Mawu gblɔ le Biblia me be: "Nyee nye Yehowa, ŋkɔnyee. "
(Yesaya 42:8) Togbɔ be dzesideŋkɔ geɖewo, abe "Mawu ŋusẽkatãtɔ, " "Aƒetɔ Dziɖulagã " kple "Wɔla " le Mawu si hã la, ede bubu esubɔlawo ŋu esi wòbia tso wo si be woayɔ ye ŋkɔ ŋutɔ.
1 Mose 17:1; Dɔwɔwɔwo 4:24; 1 Petro 4:19.
Mawu ƒe ŋkɔ dze le Biblia gɔmeɖeɖe geɖewo me le 2 Mose 6:3.
Afi ma gblɔ be: "Nyee ɖe ɖokuinye fia Abraham, Isak kple Yakob abe Mawu ŋusẽkatãtɔ ene; ke nyemeɖe nye ŋkɔ Yehowa fia wo o. "
Yehowa ye nye ale si woyɔa Mawu ƒe ŋkɔe le Eʋegbe me ƒe alafa geɖewoe nye esia.
Togbɔ be agbalẽnyala geɖewo lɔ̃a "Yahweh " zazã hã la, Yehowa ye ame akpa gãtɔ ya zãna.
Hebrigbe mee woŋlɔ Biblia ƒe akpa gbãtɔ ɖo. Le gbe sia me la, woxlẽa nu tso ɖusime yia miame me, eye mele abe Eʋegbe ene o.
Le Hebrigbea me la, xaxagbeɖiɖi ene, siwo nye יהוה ye wotsɔ ŋlɔa Mawu ƒe ŋkɔe.
Amewo lɔ̃a Hebrigbe me ŋɔŋlɔdzesi ene mawo, siwo nye YHWH le míaƒe ŋɔŋlɔdzesi nu la yɔyɔ be Hebrigbe me ŋɔŋlɔdzesi ene.
Mawu Ŋkɔe Nye Yesua?
Yesu yɔ eɖokui be "Mawu ƒe Vi. "
(Yohanes 10:36; 11:4) Yesu megblɔ kpɔ be yenye Mawu Ŋusẽkatãtɔ o.
Gawu la, Yesu do gbe ɖa na Mawu.
(Mateo 26:39) Esi Yesu nɔ gbedodoɖa fiam eyomedzelawo la, egblɔ be: "Mía Fofo si le dziƒowo, wò ŋkɔ ŋuti nakɔ. "
Yesu ɖe Mawu ƒe ŋkɔ ɖe go esi wòyɔ nya tso blema Ŋɔŋlɔ aɖe me hegblɔ be: "Oo Israel, see, Yehowa mía Mawu la, Yehowa ɖeka koe. "
Marko 12:29; 5 Mose 6:4.
Ame Kae Nye Yehowa?
Yehowae nye Mawu vavã si ŋu woƒo nu tsoe le Biblia me, eyae nye nuwo katã Wɔla.
(Nyaɖeɖefia 4:11) Nyagblɔɖila siwo ŋkɔe nye Abraham kple Mose subɔ eya amea, eye Yesu hã subɔe.
(1 Mose 24:27; 2 Mose 15:1, 2; Yohanes 20:17) Eyae nye "anyigba blibo la katã " ƒe Mawu, ke menye dukɔ ɖeka aɖe ko tɔ o. Psalmo 47:2.
Biblia na míenya be Yehowa ye nye Mawu ƒe ŋkɔ ɖeka kolia.
(2 Mose 3:15; Psalmo 83:18) Ŋkɔ sia tso Hebrigbe me dɔwɔnya "evaa eme " me, eye agbalẽnyalagã geɖewo gblɔ be ŋkɔa gɔmee nye "Enana Wòvaa Eme. "
Gɔmeɖeɖe sia wɔ ɖeka kple Mawu ƒe ɖoƒe abe Wɔla kple Ame si nana be eƒe tameɖoɖo vaa eme ene la nyuie ŋutɔ.
(Yesaya 55:10, 11) Biblia gakpe ɖe mía ŋu míenya Ame si tutu Yehowa nye, vevietɔ míenya nu tso eƒe nɔnɔme vevitɔ si nye lɔlɔ̃ ŋu.
2 Mose 34:5-7; Luka 6:35; 1 Yohanes 4:8.
Ŋkɔ Yehowa nye Hebrigbe me ŋɔŋlɔdzesi ene siwo nye יהוה (YHWH) siwo wozãna na Mawu la gɔme ɖeɖe ɖe Eʋegbe me.
Mímenya ale si tututu woyɔa Mawu ƒe ŋkɔa le Hebrigbe si wodona le blema la me o.
Ke hã, woyɔa Mawu ƒe ŋkɔ le Eʋegbe me be "Yehowa " tso gbe aɖe gbe ke, eye le Eŋlisigbe me la, edze zi gbãtɔ le William Tyndale ƒe Biblia si wota le ƒe 1530 me la me.
Nu ka tae mímenya ale si woyɔa Mawu ƒe ŋkɔa le blema Hebrigbea me o?
Womeŋlɔa ablɔɖegbeɖiɖiwo le blema Hebrigbea me o, ke xaxagbeɖiɖiwo ko woŋlɔna.
Ne Hebritɔwo le nu xlẽm la, woawo ŋutɔ wotea ŋu yɔa ablɔɖegbeɖiɖi siwo hiã la bɔbɔe.
Gake esi wowu Hebri Ŋɔŋlɔawo ( "Nubabla Xoxoa ") ŋɔŋlɔ nu la, aʋatsodzixɔsewo na be Yudatɔ aɖewo de se be mesɔ be woayɔ Mawu ƒe ŋkɔ o.
Eya ta ne wole mawunyakpukpui siwo me Mawu ƒe ŋkɔa dze le xlẽm la, wotsɔa nyagbɔgblɔ siwo dometɔ aɖewoe nye "Aƒetɔ " alo "Mawu " ɖɔlinɛ.
Le ƒe alafa geɖe megbe la, aʋatsodzixɔse sia va kaka eye ale si woyɔa ŋkɔa la bu keŋ.
Ame aɖewo susui be ale si woyɔa Mawu ƒe ŋkɔa lae nye "Yahwé, " eye ame bubuwo hã do susu bubuwo ɖa.
Woyɔ Mawu ƒe ŋkɔa le agbalẽ xatsaxatsa aɖe si wofɔ le Ƒukukua me si dzi Mose Ƒe Agbalẽ Etɔ̃lia ƒe akpa aɖe le le Helagbe me be Iao.
Helagbe me agbalẽŋlɔla gbãtɔwo hã gblɔ be ele be woayɔ Mawu ƒe ŋkɔa be Iae, Iabe kple Iaoue, gake womate ŋu aɖo kpe edzi be ŋkɔ siawo dometɔ aɖee woyɔ na Mawu le blema Hebrigbe me o.
Susu totro siwo le amewo si ku ɖe Mawu ƒe ŋkɔa dede Biblia me ŋu
Susu totro: Ne "Yehowa " dze le Biblia aɖe me la, ke ɖe wotsɔ ŋkɔ sia kpe Biblia me nyawo.
Nyateƒea: Hebrigbe me ŋɔŋlɔdzesi ene siwo wotsɔ ŋlɔa Mawu ƒe ŋkɔa dze zi 7,000 aɖewo le Biblia me.
Woɖe Mawu ƒe ŋkɔ ɖa le Biblia geɖe me madzemadzee, eye wotsɔ bubuŋkɔ siwo dometɔ aɖee nye "Aƒetɔ " ɖɔlinɛ.
Susu totro: Mehiã be ŋkɔ tɔxɛ aɖeke nanɔ Mawu Ŋusẽkatãtɔ la si o.
Nyateƒea: Mawu ŋutɔ na eƒe gbɔgbɔ ʋã Biblia-ŋlɔlawo wozã eƒe ŋkɔa zi akpe geɖe, eye wòde se hã be ye subɔlawo nazã ŋkɔ ma.
(Yesaya 42:8; Yoel 2:32; Malaki 3:16; Romatɔwo 10:13) Le nyateƒe me la, Mawu bu fɔ aʋatsonyagblɔɖila siwo dze agbagba be yewoana amewo naŋlɔ Mawu ƒe ŋkɔ be la.​ Yeremiya 23:27.
Susu totro: Le Yudatɔwo ƒe kɔa nu la, ele be woaɖe Mawu ƒe ŋkɔa ɖa le Biblia me.
Nyateƒea: Enye nyateƒe be Yudatɔwo ƒe agbalẽfiala aɖewo gbe be yewomayɔ Mawu ƒe ŋkɔa o ya.
Gake womeɖe ŋkɔa ɖa le woƒe Bibliawo me o.
Gake vevietɔ wue nye be Mawu medi be míalé amegbetɔwo ƒe kɔnu siwo mewɔ ɖeka kple eƒe sededewo o la me ɖe asi o.​ Mateo 15:​1-3.
Susu totro: Mele be woaŋlɔ Mawu ƒe ŋkɔa ɖe Biblia me o elabe ame aɖeke menya ale si tututu woyɔe le Hebrigbea me o.
Nyateƒea: Tamebubu alea afia be Mawu le mɔ kpɔm be gbe vovo dolawo katã nayɔ eƒe ŋkɔa le mɔ ɖeka nu.
Ke hã, Biblia ɖee fia be Mawu subɔla siwo nɔ anyi le blema siwo nye gbe vovo dolawo la yɔa ŋkɔ tɔxɛwo le mɔ vovovowo nu.
Le kpɔɖeŋu me, bu Israel-viwo ƒe ʋɔnudrɔ̃la Yosua ƒe ŋkɔa ŋu kpɔ.
Ƒe alafa gbãtɔ me Kristotɔ siwo doa Hebrigbe yɔa Yosua be Yehohsua, evɔ Helagbedolawo ya ayɔe be Iesous.
Woŋlɔ ale si woyɔa Yosua ƒe ŋkɔa le Helagbe me ɖe Biblia me, eye esia fia be Kristotɔwo ɖe afɔ si me nunya le si nye be woaŋlɔ ŋkɔ tɔxɛwo le ale si ame akpa gãtɔ yɔa wo le wo degbea me la nu.​ Dɔwɔwɔwo 7:45; Hebritɔwo 4:8.
Woate ŋu aɖe afɔ ma ke le Mawu ƒe ŋkɔa gɔme ɖeɖe hã gome.
Togbɔ be ale si woyɔa Mawu ƒe ŋkɔa ŋutɔŋutɔ le vevie hã la, ŋkɔa dede afi siwo tututu wòdze le le Biblia me ya gale vevie sãsãsã wu.
Ŋkɔ Nenie Le Mawu Si?
Ŋkɔ ŋutɔŋutɔ ɖeka koe le Mawu si.
Wozãa ŋɔŋlɔdzesi si nye יהוה tsɔ ŋlɔnɛ le Hebrigbe me, eye woɖea egɔme le Eʋegbe me be "Yehowa. "
Mawu gblɔ to eƒe nyagblɔɖila Yesaya dzi be: "Nyee nye Yehowa.
Ŋkɔnyee. "
(Yesaya 42:8) Ŋkɔ sia dze abe zi 7,000 sɔŋ ene le Biblia ƒe blemasinuŋɔŋlɔgbalẽwo me​ edze enuenu wu ŋkɔnya ɖe sia ɖe si wozãna ɖe Mawu teƒe; le nyateƒe me la, edze zi geɖe wu ame bubu ɖe sia ɖe ƒe ŋkɔ.
Ðe ŋkɔ bubu aɖewo li siwo woyɔna na Yehowa?
Togbɔ be ŋkɔ ŋutɔŋutɔ ɖeka koe Biblia yɔ na Mawu hã la, Biblia zã dzesideŋkɔ geɖewo nɛ.
Dzesideŋkɔ siwo gbɔna, kple nya siwo wotsɔ ɖɔ Mawui la dometɔ ɖe sia ɖe ɖe Yehowa ƒe nɔnɔme ɖedzesi aɖe fia.
Dzesideŋkɔ
Mawunyakpukpui
Egɔmeɖeɖe
Allah
(Ðeke meli o)
Woɖe nya si nye "Allah " tso Arabgbe me, menye ŋkɔ ŋutɔŋutɔe wònye o, ke boŋ enye dzesideŋkɔ si gɔmee nye "Mawu. "
Arabgbe kple gbe bubu aɖewo zã nya "Allah " na "Mawu " le woƒe Biblia gɔmeɖeɖewo me.
Ŋusẽkatãtɔ
1 Mose 17:1
Ŋusẽ si nu womate ŋu axe mɔ ɖo o le esi.
Hebrigbe me nya ʼEl Shaddai, si gɔmee nye "Mawu Ŋusẽkatãtɔ, " la dze zi adre le Biblia me.
Alfa kple Omega
Nyaɖeɖefia 1:8; 21:6; 22:13
Nya sia si gɔmee nye, "gbãtɔ kple mlɔetɔ, " alo "gɔmedzedze kple nuwuwu, " si fia be Mawu Ŋusẽkatãtɔ aɖeke medo ŋgɔ na Yehowa o, eye ɖeke mado megbe nɛ o.
(Yesaya 43:10) Alfa nye Helagbe me alfabeta ŋɔŋlɔdzesi gbãtɔ eye Omega nye alfabeta ŋɔŋlɔdzesi mamlɛtɔ.
Ame Si Li Tso Gbe Aɖe Gbe Ʋĩi Ke
Daniel 7:9, 13, 22
Gɔmedzedze meli nɛ o; eli tso mavɔmavɔ me hafi ame alo nu bubu ɖe sia ɖe va dzɔ.​ Psalmo 90:2.
Wɔla
Yesaya 40:28
Eyae wɔ nuwo katã.
Fofo
Mateo 6:9
Eyae nye Agbenala.
Mawu
1 Mose 1:1
Nu si ame subɔna; Ŋusẽtɔ.
Hebrigbe me nya ʼElohim nye nuyɔyɔ ɖe agbɔsɔsɔ me, eye efia Yehowa ƒe gãnyenye, bubu alo nyonyo.
Mawuwo dzi Mawu
5 Mose 10:17
Eyae nye Mawu Ŋusẽkatãtɔ la, eto vovo na ‘mawu maɖinu’ siwo ame aɖewo subɔna.​ Yesaya 2:8.
Nufiala Gãtɔ
Yesaya 30:20, 21
Enaa nufiame kple mɔfiame siwo ɖea vi na mí.​ Yesaya 48:17, 18.
Wɔla Gã
Psalmo 149:2
Eyae wɔ nuwo katã.​ Nyaɖeɖefia 4:11
Mawu Dzidzɔtɔ La
1 Timoteo 1:11
Ekpɔa dzidzɔ.​ Psalmo 104:31
Gbedodoɖasela
Psalmo 65:2
Eya ŋutɔe ɖoa to gbe siwo míedona ɖa nɛ le xɔse me.
Ame Si Menye, Eyae Menye
2 Mose 3:14, Eʋegbe Biblia
Mawu ate ŋu azu nu sia nu si hiã be wòana eƒe tameɖoɖo nava eme.
Wogaɖe nya sia gɔme be, "Mazu nu sia nu si dze ŋunye " alo "Mava Nye Nu Si Metia Be Manye. "
(The Emphasised Bible, si J. B. Rotherham ta; Xexe Yeye Gɔmeɖeɖe) Ale si woɖɔe le afi sia kpe ɖe mía ŋu míekpɔ gɔmesese si le eƒe ŋkɔ ŋutɔŋutɔ si nye Yehowa, le kpukpui si kplɔe ɖo me la ŋu.​ 2 Mose 3:15.
Eʋãa Ŋu
2 Mose 34:14, King James Version
Medina be woasubɔ Mawu bubu aɖeke kpe ɖe ye ŋu o.
Wogaɖe nya sia gɔme be "meɖea mɔ na mawu tutɔwo o " kple "ame si biaa ɖokuitsɔtsɔna blibo. "​ God’s Word Bible; New World Translation.
Fia mavɔmavɔtɔ
Nyaɖeɖefia 15:3
Gɔmedzedze alo nuwuwu meli na eƒe dziɖulanyenye o.
Aƒetɔ
Psalmo 135:5
Nutɔ alo aƒetɔ; Hebrigbe ʼAdhohn kple Adhonim.
Yehowa Zebaot, aʋakɔwo ƒe Yehowa
Yesaya 1:9, Eʋegbe Biblia; Romatɔwo 9:29
Mawudɔlawo ƒe aʋakɔ nyadri aɖe ƒe aʋafiagã.
Woagate ŋu aɖe "Yehowa Zebaot " gɔme be "Aʋakɔwo ƒe Yehowa. "​ Romatɔwo 9:29, Xexe Yeye Gɔmeɖeɖe.
Dziƒoʋĩtɔ
Psalmo 47:2
Eƒe ɖoƒe ƒo ɖe sia ɖe ta.
Kɔkɔetɔ La
Lododowo 9:10
Ele kɔkɔe (ele dzadzɛ) wu nuwɔwɔ bubu ɖe sia ɖe.
Mía Mèla
Yesaya 64:8
Ŋusẽ le esi ɖe ame ɖekaɖekawo kple dukɔwo dzi, abe ale si ko ŋusẽ le zemela si ɖe tsu dzi ene.​ Romatɔwo 9:20, 21.
Xɔnametɔ, Gbugbɔƒlela
Yesaya 41:14
Egbugbɔ ƒle amegbetɔƒomea tso nu vɔ̃ kple ku si me to Yesu Kristo ƒe tafevɔsaa dzi.​ Yohanes 3:16.
Agakpe
Psalmo 18:2, 46
Enye míaƒe sitsoƒe kple dedienɔƒe.
Xɔnametɔ
Yesaya 45:21
Eɖea ame tsoa afɔku alo tsɔtsrɔ̃ me.
Kplɔla
Psalmo 23:1
Elea be na esubɔlawo.
Aƒetɔ Dziɖulagã
1 Mose 15:2
Eƒe ŋusẽ ƒo ɖe sia ɖe ta; Hebrigbe Adhonai.
Nuwokatãtaƒola
Daniel 7:18, 27
Eyae ƒo nuwo katã ta.
Teƒewo ƒe ŋkɔwo le Hebri Ŋɔŋlɔawo me
Woyɔ Mawu ƒe ŋkɔ ŋutɔŋutɔ kpe ɖe teƒe aɖewo ƒe ŋkɔwo ŋu le Biblia me, gake menye eƒe ŋkɔ bubuwoe emawo nye o.
Teƒewo Ƒe Ŋkɔ
Yehowa-Yire
1 Mose 22:13, 14
"Yehowa Ana. "
Yehowa-Nisi
2 Mose 17:15
"Yehowa Ye Nye Nye Dzesiti " alo "Yehowa nye aflaga. "
(Eʋegbe Biblia) Yehowae nye Mawu si gbɔ eƒe amewo ate ŋu ate ɖo hena ametakpɔkpɔ kple kpekpeɖeŋu.​ 2 Mose 17:13-16.
Yehowa-salom
Ʋɔnudrɔ̃lawo 6:23, 24
"Yehowae Nye Ŋutifafa. "
Yehowa-shammah
Ezekiel 48:35, etenuŋɔŋlɔ, American Standard Version
"Yehowa Le Afi Ma. "
Susu siwo tae wòle be nànya Mawu ƒe ŋkɔ ahazãe
Mawu ƒe ŋkɔ ŋutɔŋutɔ si nye Yehowa la le vevie nɛ elabe ena woŋlɔ ŋkɔa zi gbɔ zi akpe geɖe ɖe Biblia me.​ Malaki 1:11.
Mawu ƒe Vi, Yesu, te gbe ɖe Mawu ƒe ŋkɔ ƒe vevienyenye dzi zi geɖe.
Le kpɔɖeŋu me, edo gbe ɖa na Yehowa be: "Wò ŋkɔ ŋuti nakɔ. "​ Mateo 6:9; Yohanes 17:6.
Ame siwo va nyaa Mawu ƒe ŋkɔa hezãnɛ la wɔ afɔɖeɖe gbãtɔ siwo ana be xɔlɔ̃wɔwɔ nanɔ woawo kple Yehowa dome.
(Psalmo 9:10; Malaki 3:16) Ƒomedodo sia wɔnɛ be Mawu ƒe ŋugbedodo sia ate ŋu aɖe vi na wo, egblɔ be: "Esi melɔ̃a nu le gbɔnye o ta la, nye hã maɖee.
Makpɔ eta, elabena enya nye ŋkɔ. "​ Psalmo 91:14.
Biblia lɔ̃ ɖe edzi be: "Nu siwo woyɔna be mawuwo li, eɖanye le dziƒo alo le anyigba dzi o, abe ale si ‘mawu’ geɖewo kple ‘aƒetɔ’ geɖewo li ene. " (1 Korintotɔwo 8:5, 6) Ke hã, ena eme kɔ ƒãa be Mawu vavã ɖeka si ŋkɔe nye Yehowa koe li.​ Psalmo 83:18.
Tame Kae Mawu Ðo Ðe Nye Agbe Ŋu?
Mawu ƒe lɔlɔ̃nue nye be nàva nya ye be Ame ŋutɔŋutɔe yenye, nàte ɖe ye ŋu, alɔ̃ ye eye nàsubɔ ye kple wò dzi blibo.
(Mateo 22:37, 38; Yakobo 4:8) Àte ŋu asrɔ̃ ale si nàwɔ Mawu ƒe lɔlɔ̃nu ne èsrɔ̃ nu tso Yesu ƒe agbenɔnɔ kple eƒe nufiafiawo ŋu.
(Yohanes 7:16, 17) Menye ɖeko Yesu ƒo nu tso Mawu ƒe lɔlɔ̃nu ŋu na amewo o, eya ŋutɔ hã nɔ agbe ɖe enu.
Eya tae Yesu gblɔ gɔ̃ hã be tameɖoɖo si le yeƒe agbe ŋu ‘menye be yeawɔ ye ŋutɔ yeƒe lɔlɔ̃nu o, ke boŋ yeawɔ ame si dɔ ye ɖa la ƒe lɔlɔ̃nu.’
Yohanes 6:38.
Ðe wòhiã be makpɔ dzesi tɔxɛ, ŋutega alo axɔ yɔyɔ tɔxɛ aɖe hafi anya tame si Mawu ɖo ɖe ŋunyea?
Ao, elabe gbedeasi si le Mawu si na ameƒomea la le Biblia me.
Nu sia nu si nèhiã be ‘nàdze bliboe, eye nànɔ dzadzraɖoɖi keŋkeŋ na dɔ nyui sia dɔ nyui wɔwɔ’ la le eme. (2 Timoteo 3:16, 17) Mawu di be nàzã Biblia kple wò "tamebubu ŋutete " atsɔ anya tame si yeɖo ɖe ŋuwò.
Romatɔwo 12:1, 2; Efesotɔwo 5:17.
Ðe mate ŋu awɔ Mawu ƒe lɔlɔ̃nu ŋutɔŋutɔa?
Ɛ̃, àte ŋui, elabe Biblia gblɔ be Mawu ƒe "seawo mesesẽ o. " (1 Yohanes 5:3, Eʋegbe Biblia) Esia mefia be Mawu ƒe sewo dzi wɔwɔ nɔa bɔbɔe ɣesiaɣi o.
Gake vi siwo Mawu ƒe sewo dzi wɔwɔ ɖena na ame la ƒo agbagba siwo ame dzena hafi wɔa wo dzi la ta sãsãsã.
Yesu ŋutɔ gblɔ be: "Dzidzɔtɔwoe nye ame siwo le Mawu ƒe nya la sem, eye wole edzi wɔm! " Luka 11:28.
Nu Kae Biblia Gblɔ Tso Tiatiawɔblɔɖe Ŋu?
Ðe Mawu Ðo Ame Si Nàva Zu Le Etsɔme Ðia?
Ale si Biblia ɖo eŋui
Mawu de bubu mía ŋu hena tiatiawɔblɔɖe mí.
Tiatiawɔblɔɖe nye ablɔɖe si Mawu na mí be míawo ŋutɔwo míatso nya me ke menye be Mawu alo dzɔgbese naɖo ale si míava nɔ agbee la ɖi na mí o.
Bu Biblia ƒe nufiafia siawo ŋu kpɔ.
Mawu wɔ amegbetɔwo ɖe eƒe nɔnɔme nu.
(1 Mose 1:26) Mía Wɔla wɔ mí ɖe eƒe nɔnɔme nu le mɔ sia nu be ŋutete le mía si míeɖea eƒe nɔnɔmewo, abe lɔlɔ̃ kple dzɔdzɔnyenye ene fiana.
Míele abe lãwo ene o elabena lãwo ya wɔa nu ɖe woƒe lãmenusese ko nu.
Eye abe mía Wɔla ene la, tiatiawɔblɔɖe le mía si.
Biblia de dzi ƒo na mí be ‘mitia agbe eye miɖo to Mawu ƒe gbe,’ si fia be míalɔ̃ be míawɔ eƒe sewo dzi.
(5 Mose 30:19, 20) Nya sia anye dzodzro kple tagbɔsesẽ le ame ŋu ne ŋutete mele mía si be míate ŋu atia nu si míawɔ la o.
Le esi Mawu nazi nu si wòdi la ɖe mía dzi teƒe la, ɖe wòkpe mí lɔlɔ̃tɔe hegblɔ be: "Ðe wònye ɖe nèɖo to nye seawo la, anye ne wò ŋutifafa anɔ abe tɔsisi ene. "
Yesaya 48:18.
Menye dzɔgbese aɖekee kpɔa ŋusẽ ɖe míaƒe dzidzedzekpɔkpɔ alo kpododonu dzi o.
Ne míedi be míakpɔ dzidzedze le míaƒe agbagbadzedzewo me la, ke ele be míawɔ dɔ sesĩe.
Biblia gblɔ be: "Nu sia nu si wò asi ate ŋu awɔ la, wɔe kple wò ŋusẽ. "
(Nyagblɔla 9:10) Egblɔ hã be: "Veviedola ƒe tameɖoɖo hea viɖe vɛ. "
Lododowo 21:5.
Nunana xɔasie tiatiawɔblɔɖe nye Mawu na mí, elabena esia nana míelɔ̃nɛ kple míaƒe "dzi blibo, " le esi míetiae be míalɔ̃e ta.
Mateo 22:37.
Ðe Mawu kpɔa ŋusẽ ɖe nu sia nu dzia?
Biblia fia nu be Mawue nye Ŋusẽkatãtɔ, si fia be ame aɖeke ƒe ŋusẽ megbɔ etɔ nu o.
(Hiob 37:23; Yesaya 40:26) Gake mezãa eƒe ŋusẽa tsɔ kpɔa ŋusẽ ɖe nu sia nu dzi o.
Le kpɔɖeŋu me, esi Mawu nɔ nu wɔm kple blema Babilontɔ siwo nye eƒe amewo ƒe futɔwo la, egblɔ be "mezi ɖokuinye dzi. "
(Yesaya 42:14) Nenema kee egbea hã, Mawu zi eɖokui dzi heɖe mɔ amewo le woƒe tiatiawɔblɔɖea zãm tsɔ le nu gblẽm le ame bubuwo ŋu.
Gake Mawu mazi eɖokui dzi ɖaa o.
Psalmo 37:10, 11.
Mawue Nana Míekpea Fua?
Biblia ɖo eŋu eme kɔ ƒãa be, ao.
Yehowa Mawu meɖoe kura be amegbetɔwo nakpe fu o.
Ke hã atsu kple asi gbãtɔ dze aglã ɖe Mawu ƒe dziɖuɖu ŋu, eye wotiae be yewo ŋutɔwo yewoatso nya me le nyui kple vɔ̃ ŋu na yewo ɖokuiwo.
Woɖe wo ɖokuiwo ɖa le Mawu ŋu eye wokpɔ emetsonuawo hã.
Egbea míele tiatia gbegblẽ si ame eve mawo wɔ la ƒe fu kpem.
Eya ta amegbetɔwo ƒe fukpekpe metso Mawu gbɔ kura o.
Biblia gblɔ be: "Ne ame aɖe le tetekpɔ me tom la, negagblɔ be: ‘Mawue le teyem kpɔ’ o.
Elabena womate ŋu atsɔ nu vɔ̃ɖiwo ate Mawu kpɔ o, eye eya ŋutɔ hã metea ame aɖeke kpɔ o. "
(Yakobo 1:13) Fukpekpe ate ŋu aɖe kpe na ame sia ame, ame siwo ŋu Mawu kpɔa ŋudzedze le gɔ̃ hã meto le eme o.
Amegbetɔwo Ƒe Nunyae Le Biblia Mea?
Nya siwo me nunya le dometɔ geɖe le Biblia alo Ŋɔŋlɔ Kɔkɔeawo me.
Ke hã de dzesi nya si Biblia gblɔ tso eɖokui ŋu: "Ŋɔŋlɔ blibo la tso Mawu ƒe gbɔgbɔ me. " (2 Timoteo 3:16) Kpeɖodzi geɖe le nya sia ŋu.
Wo dometɔ aɖewoe nye esiawo:
Amewo tee kpɔ be yewoake ɖi ale si ŋutinya si le Biblia me la de pɛpɛpɛ, gake wo katã wodo kpo nu.
Ame siwo ŋlɔ Biblia la nye ŋutsu anukwaretɔ siwo ŋlɔ nuwo le nyateƒe me.
Woƒe anukwareɖiɖi na wòdze ƒãa be woƒe nuŋlɔɖiawo nye nyateƒenyawo.
Tanya vevi ɖekae le Biblia si. Eyae nye ale si Mawu koe dze aɖu amegbetɔƒomea dzi la ta ʋiʋli kple ale si wòato eƒe Dziƒofiaɖuƒea dzi ana eƒe tameɖoɖo nava eme.
Togbɔ be woŋlɔ Biblia ƒe akpe geɖewoe nye esi va yi hã la, susu totro siwo nɔ dzɔdzɔmeŋutinunyalawo si le blema siwo dzi ame geɖewo da asi ɖo la ƒe ɖeke mele Biblia me o.
Blemanudzɔdzɔ siwo ŋu woku nu me le la ɖo kpe edzi be Biblia me nyagblɔɖiwo va eme pɛpɛpɛ.
Mawu Ƒe Susuwoe Woŋlɔ Ðe Biblia Mea?
Biblia-ŋlɔla geɖewo gblɔ be Mawue gblɔ nu siwo yewoŋlɔ la na yewo.
Kpɔ eƒe kpɔɖeŋu aɖewo ɖa:
Fia David: "Yehowa ƒe [gbɔgbɔ] ƒo nu to dzinye, eye eƒe nya le nye aɖe dzi. " 2 Samuel 23:1, 2.
Nyagblɔɖila Yesaya: "Ale Aƒetɔ, Yehowa Zebaot, gblɔ esi. "
Yesaya 22:15.
Apostolo Yohanes: "Nyaɖeɖefia, si Yesu Kristo ɖe fia, si Mawu tsɔ nae. "
Nyaɖeɖefia 1:1.
Mose Ye Ŋlɔ Biblia?
Mawu na Mose ŋlɔ Biblia ƒe agbalẽ atɔ̃ gbãtɔwo: Mose Ƒe Agbalẽ Gbãtɔ, Mose Ƒe Agbalẽ Evelia, Mose Ƒe Agbalẽ Etɔ̃lia, Mose Ƒe Agbalẽ Enelia kple Mose Ƒe Agbalẽ Atɔ̃lia.
Eye anɔ eme be eya kee ŋlɔ Hiob ƒe agbalẽa kple Psalmo 90 lia.
Gake ŋutsu 40 siwo Mawu zã woŋlɔ Biblia la dometɔ ɖeka koe Mose nye.
Ðe Míate Ŋu Anya Ame Siwo Tututu Ŋlɔ Biblia?
Wogblɔ na ame geɖewo be míate ŋu anya ame siwo ŋlɔ Biblia o.
Gake zi geɖe la, Biblia me nuŋlɔɖiwo nana míenyaa ame siwo ŋlɔ wo.
Eƒe akpa aɖewo dze egɔme ale: "Nexemya . . . ƒe ŋutinyawo nye esi, " "ŋutega, si Yesaya . . . kpɔ " kple "Yehowa ƒe gbe, si va na Yoel. "
Nexemiya 1:1; Yesaya 1:1; Yoel 1:1.
Biblia-ŋlɔla geɖewo gblɔ be Yehowa, Mawu vavã la ƒe ŋkɔ mee yewoŋlɔ yewoƒe agbalẽawo le, eye eyae fia mɔ yewo.
Nyagblɔɖila siwo ŋlɔ Hebri Ŋɔŋlɔawo gblɔ wu zi 300 be: "Ale Yehowa gblɔ esi. "
(Amos 1:3; Mixa 2:3; Naxum 1:12) Biblia-ŋlɔla bubuwo xɔ Mawu ƒe gbedeasia to mawudɔlawo dzi.
Zaxarya 1:7, 9.
Ŋutsu 40 aɖewoe ŋlɔ Biblia, eye Biblia-ŋɔŋlɔ xɔ ƒe 1,600 kple edzivɔwo.
Ŋutsu siawo dometɔ aɖewo ŋlɔ Biblia-gbalẽ geɖe.
Ne míagblɔe la, Biblia nye agbalẽdzraɖoƒe sue si me agbalẽ 66 le.
Agbalẽ 39 ye le Biblia ƒe akpa si nye Hebri Ŋɔŋlɔawo, si ame geɖewo yɔna be Nubabla Xoxoa me, eye agbalẽ 27 ye le Kristotɔwo Ƒe Hela Ŋɔŋlɔawo, si amewo yɔna zi geɖe be Nubabla Yeyea me.
Ðe Wotrɔ Biblia Me Nyawoa?
Blemasinuŋɔŋlɔgbalẽwo tsɔtsɔ sɔ kple wo nɔewo ɖee fia be wometrɔ naneke le Biblia me o togbɔ be wogbugbɔ ŋlɔe zi akpe geɖe ɖe nu siwo tea ŋu nyunyɔna dzi hã.
Ðe wòfia be womewɔ vodada aɖeke kura esi wogbugbɔ nɔ eŋlɔm oa?
Woke ɖe Biblia ƒe blemasinuŋɔŋlɔgbalẽ akpe geɖe ŋu.
Vovototo aɖewo dze le wo dometɔ aɖewo me si fia be egbugbɔŋlɔlawo wɔ vodada aɖewo.
Vovototo siawo ƒe akpa gãtɔ nye vodada suesuesue siwo metrɔ gɔmesese si le nyawo ŋu o.
Ke hã woke ɖe vodada ɖedzesi aɖewo ŋu eye wo dometɔ aɖewo dze abe ame aɖewoe ɖoe koŋ le blema be yewoatrɔ Biblia ƒe gbedeasia ene.
Kpɔ eƒe kpɔɖeŋu eve aɖewo ɖa:
Le 1 Yohanes 5:7 la, Biblia gɔmeɖeɖe xoxo aɖewo gblɔ be: "ame siwo le ɖase ɖim le dziƒo: Fofo la, Nya la kple gbɔgbɔ kɔkɔe la, eye ame etɔ̃ siawo le ɖeka. "
Gake asinuŋɔŋlɔgbalẽ siwo ŋu kakaɖedzi le la ɖo kpe edzi be nya siawo mele blemasinuŋɔŋlɔgbalẽ xoxoawo me o.
Emegbee wode wo eme.
Eya ta woɖe wo ɖa le egbegbe Biblia gɔmeɖeɖe siwo ŋu kakaɖedzi le la me.
Mawu ƒe ŋkɔ dze zi akpe geɖe le Biblia ƒe asinuŋɔŋlɔgbalẽ xoxotɔwo me.
Ke hã Biblia gɔmeɖeɖe geɖewo tsɔ dzesideŋkɔwo abe "Aƒetɔ " alo "Mawu " ene ɖo ŋkɔa teƒe.
Aleke míawɔ anya be vodada bubu geɖe mekpɔtɔ le eme o?
Va se ɖe fifia la, woke ɖe asinuŋɔŋlɔgbalẽ gbogbo aɖewo ŋu si wɔe be ele bɔbɔe wu tsã be woade dzesi vodadawo.
Nu kae agbalẽ vovovo siawo tsɔtsɔ sɔ kple wo nɔewo ɖe fia ku ɖe ale si gbegbe Biblia de pɛpɛpɛ egbeae ŋu?
Agbalẽnyala si ŋkɔe nye William H. Green gblɔ tso Hebri Ŋɔŋlɔawo si amewo yɔna egbea be "Nubabla Xoxoa " ŋu be: "Míate ŋu agblɔe kakaɖedzitɔe be blemagbalẽ aɖeke meli si me nyawo woŋlɔ ɖi wòde pɛpɛpɛ alea kpɔ o. "
Ku ɖe Kristotɔwo Ƒe Hela Ŋɔŋlɔawo alo "Nubabla Yeyea " ŋu la, Biblia-nyala F. F. Bruce gblɔ be: "Míaƒe Nubabla Yeye la ŋuti kpeɖodzi siwo ŋu woke ɖo la de ŋgɔ sãsãsã wu agbalẽŋlɔla bubu geɖe ƒe nuŋlɔɖiwo, eye ame aɖeke meku drɔ̃e kpɔ be yeake ɖi le wo me nyawo ƒe dede pɛpɛpɛ ŋu gbeɖe o. "
Aƒetɔ Frederic Kenyon, si nye asinuŋɔŋlɔgbalẽwo ŋutinunyala gblɔ be, ame "ate ŋu atsɔ kakaɖedzi agblɔ be Biblia si yelé ɖe asi la nye agbalẽ si nye Mawu ƒe Nya, si wotsɔ na mí si me nya veviwo metrɔ o tso dzidzime yi dzidzime hena ƒe alafa geɖe. "
Susu bubu kawoe gali siwo ta míeka ɖe edzi be Biblia nye agbalẽ si de pɛpɛpɛ?
Yudatɔ kple Kristotɔ nugbugbɔgaŋlɔlawo siaa kpɔ ŋutinya siwo klo nu le vodada gã siwo Mawu ƒe amewo wɔ dzi la ta.
(4 Mose 20:12; 2 Samuel 11:2-4; Galatiatɔwo 2:11-14) Nenema kee wogakpɔ Biblia ƒe akpa siwo bu fɔ Yuda dukɔa ɖe woƒe tomaɖomaɖo kple nu siwo klo nu le amegbetɔwo ƒe dzixɔse totrowo ŋu la ta.
(Hosea 4:2; Malaki 2:8, 9; Mateo 23:8, 9; 1 Yohanes 5:21) Esi wogbugbɔ ŋlɔ ŋutinya siawo ɖi wòde pɛpɛpɛ ta la, nugbugbɔgaŋlɔlaawo ɖe ale si gbegbe míate ŋu aka ɖe wo dzii kple ale si wobua Mawu ƒe Nya nu kɔkɔee la fia.
Ðe susu mele eme be míaxɔe ase be Mawu si ŋlɔ Biblia la akpɔ eta be wòade pɛpɛpɛ oa?
(Yesaya 40:8; 1 Petro 1:24, 25) Le nyateƒe me la, menye ame siwo nɔ anyi le blema koe wòdi be eme nyawo naɖe vi na o ke na mí ame siwo li egbea hã.
(1 Korintotɔwo 10:11) Le nyateƒe me la, "nu siwo katã woŋlɔ ɖi tsã la, woŋlɔ wo ɖi be woatsɔ afia nu mí, ale be to míaƒe dzidodo kple akɔfafa si míekpɔ tso Ŋɔŋlɔawo me dzi la, mɔkpɔkpɔ nasu mía si. "​ Romatɔwo 15:4.
Yesu kple eyomedzelawo yɔ nya tso Hebri Ŋɔŋlɔawo me kple kakaɖedzi eye womeke ɖi be blemanuŋɔŋlɔ mawo mede pɛpɛpɛ o.​ Luka 4:16-21; Dɔwɔwɔwo 17:1-3.
Yevuwo Ƒe Agbalẽe Biblia Nyea?
Menye Europatɔwoe ŋlɔ Biblia o.
Ŋutsu siwo katã Mawu zã woŋlɔ Biblia la tso Asia.
Biblia mebua dukɔ aɖeke me tɔwo be wonyo wu bubuawo o.
Le nyateƒe me la, Biblia gblɔ be: "Mawu mekpɔa ame ŋkume o, ke boŋ le dukɔ sia dukɔ me la, ame si vɔ̃nɛ, eye wòwɔa nu dzɔdzɔe la, eyae dzea eŋu. "
Dɔwɔwɔwo 10:34, 35.
Ɣekaɣie Woŋlɔ Yesu Ŋuti Nyawo Ði?
Apostolo Yohanes gblɔ tso Yesu ƒe agbemenudzɔdzɔ siwo ŋuti wòŋlɔ nu tsoe la ŋu be: "Ame si kpɔe la ɖi ɖase, eye eƒe ɖaseɖiɖi la nye nyateƒe, eye ame ma nya be nyateƒenyawoe yegblɔna, bene miawo hã miaxɔe ase. "
Yohanes 19:35.
Susu siwo tae wòle be míaxɔ Nyanyuigbalẽ siwo Mateo, Marko, Luka kple Yohanes ŋlɔ la me nyawo dzi ase la dometɔ ɖekae nye be esime woŋlɔ ŋutinya mawo la, ame siwo kpɔ nudzɔdzɔawo teƒe la dometɔ geɖe gakpɔtɔ le agbe ɣemaɣi.
Le numekugbalẽ aɖewo ƒe nya nu la, woŋlɔ Mateo ƒe Nyanyuigbalẽa le ƒe 41 me, si nye ƒe enyi le Kristo ƒe ku megbe. Agbalẽnyala geɖe susui be woŋlɔe do megbe na ƒe ma, gake ame akpa gãtɔ lɔ̃ ɖe edzi be wowu Kristotɔwo Ƒe Hela Ŋɔŋlɔawo alo Nubabla Xoxoa ŋɔŋlɔ nu le ƒe alafa gbãtɔ me.
Ame siwo kpɔ Yesu esime wònɔ anyigba dzi, eye wokpɔ eƒe ku kple eƒe tsitretsitsi teƒe la, ate ŋu aɖi ɖase tso Nya Nyui Gbalẽawo me nyawo ƒe nyateƒenyenye ŋu.
Ne ɖe wònye be ŋutinyawo mede pɛpɛpɛ o la, anye ne woʋu go esia bɔbɔe.
Agbalẽnyalagã F. F. Bruce gblɔ be: "Nu siwo na apostoloawo ƒe gbeƒãɖeɖedɔa ɖe kpe dometɔ ɖekae nye be woƒo nu tso nu siwo ŋu woƒe nyaselawo ŋutɔ nya nu tso la ŋu; womegblɔna ko be ‘mía ŋutɔwo míekpɔ eteƒe o,’ ke boŋ be ‘abe ale si mia ŋutɔwo hã mienyae ene’ (Dɔwɔwɔwo 2:22). "
Nu Vevi Kawoe Akpe Ðe Ŋuwò Nàse Biblia Gɔme?
Biblia ŋutɔ gblɔ nu vevi siwo akpe ɖe mía ŋu míase egɔme la dometɔ geɖe na mí.
Afi ka tɔe nèɖanye alo afi ka nèɖade suku se ɖe o, Mawu ƒe gbedeasi si le Biblia me la, "menye nya masegɔmea wònye o, eye mele didiƒe tso gbɔwò o. " 5 Mose 30:11.
Nu vevi siwo akpe ɖe ŋuwò nàse biblia gɔme
Susu nyui nènɔ asiwò.
Xɔ Biblia be enye Mawu ƒe Nya.
Bɔbɔ ɖokuiwò, elabena Mawu tsia tsitre ɖe ɖokuidoɖedzilawo ŋu.
(1 Tesalonikatɔwo 2:13; Yakobo 4:6) Ke hã ne èxlẽe la ehiã be nàbu tame tso nu si nèxlẽ la ŋu, elabena Mawu di be nàzã wò "tamebubu ŋutete. "
Romatɔwo 12:1, 2.
Do gbe ɖa nàbia nunya.
Biblia gblɔ le Lododowo 3:5 be: "Mègaɖo dzi ɖe wò gɔmesese ŋu o. "
Ke boŋ ‘yi edzi’ nànɔ nunya biam Mawu be nàse Biblia gɔme.
Yakobo 1:5.
Nɔ nu srɔ̃m edziedzi.
Biblia-sɔsrɔ̃ edziedzi aɖe vi geɖe na wò wu be nànɔ anyi ʋuu adae ɖe eme zi ɖeka.
Yosua 1:8.
Nɔ nyatiwo srɔ̃m.
Ne èsrɔ̃a nyati siwo ɖe Biblia me nufiafia aɖewo koŋ gɔme alo dzro wo me la, akpe ɖe ŋuwò geɖe ŋutɔ nànya Biblia me nufiafiawo nyuie.
Dze egɔme kple "gɔmedzenufiafiawo " emegbe nàyi edzi kple nufiafia siwo bia "tsitsinyenye. "
(Hebritɔwo 6:1, 2) Àva kpɔe be yeate ŋu atsɔ mawunyakpukpuiwo anɔ sɔsɔm kple wo nɔewo eye esia akpe ɖe ŋuwò nàkpɔe be Biblia ƒe akpa vovovowo ɖe wo nɔewo me, woɖe esiwo "gɔme sese sesẽ " gɔ̃ hã me. 2 Petro 3:16.
Bia kpekpeɖeŋu tso ame bubuwo gbɔ.
Biblia de dzi ƒo na mí be míalɔ̃ faa axɔ kpekpeɖeŋu tso ame siwo se Biblia gɔme la gbɔ.
(Dɔwɔwɔwo 8:30, 31) Yehowa Ðasefowo srɔ̃a Biblia kple amewo faa gamaxɔmaxɔe.
Abe ale si Kristotɔ gbãtɔwo wɔnɛ ene la, wozãa Biblia me nyawo ŋutɔ tsɔ kpena ɖe amewo ŋu wokpɔa nu si tututu nye Biblia ƒe nufiafia dzea sii.
Dɔwɔwɔwo 17:2, 3.
Nu siwo mèhiã hafi nàse Biblia gɔme o
Mehiã agbalẽnyanya fũu kple suku kɔkɔ dede o.
Yesu ƒe apostolo wuieveawo se Ŋɔŋlɔawo gɔme eye wofiaa amewo togbɔ be wobu wo "ame manyagbalẽwo kple ame tsɛwo " hã.
Dɔwɔwɔwo 4:13.
Mehiã ga o.
Àte ŋu asrɔ̃ nu si Biblia fia femaxee.
Yesu gblɔ na eƒe nusrɔ̃lawo be: "Faa miexɔe, faa minae. "
Mateo 10:8.
Ðe Biblia Tsia Tsitre Ðe Eɖokui Ŋua?
Ao, ɖekawɔwɔ le Biblia bliboa me nyawo me.
Togbɔ be emenya aɖewo adze abe ɖe wotsi tsitre ɖe wo nɔewo ŋu ene hã la, míate ŋu ase nu si tae wòdze nenema la gɔme ne míewɔ mɔnu siwo gbɔna la dometɔ ɖeka alo esi wu ema ŋu dɔ:
Lé ŋku ɖe nya siwo ƒo xlãe ŋu.
Woate ŋu abu agbalẽŋlɔla ɖe sia ɖe ƒe nyawo be wotsi tsitre ɖe wo nɔewo ŋu ne womebu nya siwo ƒo xlã nya mawo o.
Nya agbalẽa ŋlɔla ƒe susu.
Ame siwo kpɔ nudzɔdzɔ ɖeka teƒe ate ŋu agblɔ nu siwo dzɔ la wòade pɛpɛpɛ evɔ woƒe nyawo kple numeɖeɖewo ate ŋu ato vovo.
Bu ŋutinyawo kple dekɔnuwo ŋu.
De dzesi kpɔɖeŋunyagbɔgblɔwo kple nyagbɔgblɔ siwo ƒe gɔmesese le tẽe.
De dzesii be woate ŋu agblɔ be ame aɖe wɔ nane togbɔ be menye eya ŋutɔe wɔe tẽe o gɔ̃ hã.
Zã Biblia gɔmeɖeɖe si de pɛpɛpɛ.
Ƒo asa na agbagbadzedze be yeazã nufiafia totrowo alo subɔsubɔhawo ƒe nufiafiawo atsɔ aɖe Biblia me nyawo me.
Kpɔɖeŋu siwo gbɔna la ɖe ale si míate ŋu awɔ mɔfiame sia ŋu dɔ atsɔ aɖe Biblia ƒe mawunyakpukpui siwo dzena abe ɖe wotsi tre ɖe wo nɔewo ŋu ene la me.
Mɔfiame 1: Nya siwo ƒo xlã kpukpuia
Ne Mawu le ɖiɖim ɖe eme tso ŋkeke adrelia dzi la, ke aleke wɔ wògale dɔ dzi?
Nya siwo ƒo xlã Mose Ƒe Agbalẽ Gbãtɔ me nyagbɔgblɔ si nye be Mawu te "ɖiɖi ɖe eme le ŋkeke adrelia dzi tso dɔ siwo katã wɔm wònɔ la me " ku ɖe anyigbadzinuwo wɔwɔ ŋu koŋ.
(1 Mose 2:2-4) Nya si Yesu gblɔ be "Fofonye le dɔ wɔm va se ɖe fifi " metsi tre ɖe nya sia ŋu o, elabe dɔ si Yesu wɔnɛ la to vovo na anyigbadzinuwo wɔwɔ.
(Yohanes 5:17) Mawu ƒe dɔ siwo wòwɔnɛ la dometɔ aɖewoe nye amewo ʋaʋã be woaŋlɔ Biblia, mɔfiafia amegbetɔƒomea kple beléle na wo.​ Psalmo 20:6; 105:5; 2 Petro 1:21.
Mɔfiame 2 kple 3: Agbalẽa ŋlɔla ƒe susu kple ŋutinyawo
Yesu da gbe le ŋkuagbãtɔ ŋu
Afi kae Yesu ʋu ŋku na ŋkuagbãtɔ la le?
Luka ƒe agbalẽa gblɔ be Yesu da gbe le ŋkuagbãtɔ aɖe ŋu "esi Yesu le Yeriko gogom " evɔ esi Mateo nɔ nu ƒom tso nudzɔdzɔ ma ke ŋu la, egblɔ be ŋkuagbãtɔ eve ye, eye be nua dzɔ esi Yesu nɔ "dzodzom le Yeriko. "
(Luka 18:35-43; Mateo 20:29-34) Ŋutinya eve siawo dometɔ ɖe sia ɖe ɖe nyatakaka vevi aɖewo ɖe go siwo medze le evelia me o.
Mateo ya yɔ ŋkuagbãtɔwo ƒe xexlẽme pɛpɛpɛ, evɔ Luka ya he susu yi ŋkuagbãtɔawo dometɔ si Yesu nɔ nu ƒom na la dzi.
Le teƒeawo ƒe vovototo gome ya la, tomenukulawo va de dzesii be du evee woyɔna be Yeriko. Yudatɔwo ƒe Yeriko-du xoxotɔ didi tso Yeriko-du yeye si Romatɔwo tso la gbɔ ade kilometa ɖeka kple afã.
Anɔ eme be teƒe aɖe si le du eveawo domee Yesu nɔ esime wòwɔ nukunuawo.
Mɔfiame 4: Kpɔɖeŋunyagbɔgblɔwo kple nyagbɔgblɔ siwo ƒe gɔmesese le tẽe
Ðe woatsrɔ̃ anyigba la?
Biblia gblɔ le Nyagblɔla 1:4 be, "anyigba ya li tegbee. " Ame aɖewo gblɔna be Biblia me nya sia tsi tsitre ɖe emenya bubu si nye be "anyigba kple eme dɔwɔwɔwo lafiã keŋ " la ŋu. (2 Petro 3:10, Eʋegbe Biblia) Ke hã le Biblia me la, wotea ŋu zãa nya "anyigba " wòfiaa anyigba ŋutɔŋutɔ eye wogatea ŋu zãnɛ le kpɔɖeŋunyagbɔgblɔ nu hã wòfiaa amegbetɔ siwo le anyigba dzi.
(1 Mose 1:1; 11:1) "Anyigba " la tsɔtsrɔ̃ si ŋu woƒo nu tsoe le 2 Petro 3:​10 mefia be míaƒe anyigba si dzi míele la ŋutɔŋutɔ afiã le dzo me o, ke boŋ "ame mavɔ̃mawuwo ƒe ʋɔnudɔdrɔ̃ kple tsɔtsrɔ̃ " ye wowɔnɛ.​ 2 Petro 3:7.
Mɔfiame 5: Woate ŋu agblɔ be ame aɖe wɔ nane evɔ menye eya ŋutɔe wɔe tẽe o
Le Kapernaum la, ame kae va bia kpekpeɖeŋu tso Yesu gbɔ na asrafomegã?
Mateo 8:​5, 6 gblɔ be asrafomegã ŋutɔe yi Yesu gbɔ evɔ Luka 7:3 ya gblɔ be Yudatɔwo ƒe dumegãwoe asrafomegã la dɔ ɖe Yesu gbɔ.
Nu si wòfia koe nye be asrafomegã ŋutɔ gblɔ be woabia kpekpeɖeŋu tso Yesu gbɔ na ye, gake edɔ dumegãwo ɖo ɖe Yesu gbɔ abe eteƒenɔlawo ene.
Mɔfiame 6: Biblia gɔmeɖeɖe si de pɛpɛpɛ
Ðe mí katã míewɔa nu vɔ̃a?
Biblia na míenya be mí katã míenyi nu vɔ̃ dome tso ŋutsu gbãtɔ Adam gbɔ.
(Romatɔwo 5:​12) Ale si woɖe Biblia aɖewo gɔme la di be yeatsi tre ɖe nya sia ŋu, esi wogblɔ le wo me be ame nyui "mewɔa nu vɔ̃ o. " (1 Yohanes 3:6, Eʋegbe Biblia) Gake fifiɣeyiɣi mee Helagbe me nya si gɔme woɖe be "nu vɔ̃ " le 1 Yohanes 3:6 la le. Eye ne wozã fifiɣeyiɣi le gbe ma me la, efiaa nuwɔna aɖe si le edzi yim.
Vovototo le nu vɔ̃ si ƒe dome míenyi kple nu vɔ̃ ɖowɔe, si fia be ame naɖoe koŋ anɔ Mawu ƒe sewo dzi dam la dome.
Eya ta Biblia-gɔmeɖela aɖewo dze agbagba de vovototo nu vɔ̃ ƒomevi eve siawo dome ale be magadze abe ɖe Biblia tsi tsitre ɖe eɖokui ŋu ene o, eye woɖe kpukpui ma gɔme wòde pɛpɛpɛ be "metsɔa nu vɔ̃ wɔwɔ ɖoa dɔe o " alo "meyia edzi nɔa nu vɔ̃ wɔm o. "​ Xexe Yeye Gɔmeɖeɖe; Phillips.
Mɔfiame 7: Zã Biblia, ke menye sɔlemehawo ƒe nufiafiawo o
Ðe Yesu sɔ kple Mawu loo alo ɖe Mawu lolo wu Yesua?
Yesu gblɔ gbe ɖeka bena: "Nye kple Fofo la míele ɖeka. " Ewɔna na ame aɖewo be eƒe nya siawo tsi tsitre ɖe nya bubu si wògblɔ be "Fofo la lolo wum " la ŋu.
(Yohanes 10:30; 14:28) Hafi míate ŋu ase eƒe nya mawo gɔme nyuie la, ele be míadzro nya siwo tututu Biblia gblɔ tso Yehowa kple Yesu ŋu me, ke manye be míadze agbagba be míaɖe Biblia me wòasɔ ɖe sɔlemehawo ƒe nufiafia si nye Mawuɖekaetɔ̃ alo Trinita Kɔkɔea, si wometu ɖe Biblia dzi o la, nu o.
Biblia ɖee fia be Yehowae nye Yesu Fofo eye wòganye eƒe Mawu hã. Yehowa ye Yesu ŋutɔ gɔ̃ hã dea ta agu na.
(Mateo 4:10; Marko 15:34; Yohanes 17:3; 20:17; 2 Korintotɔwo 1:3) Yesu mesɔ kple Mawu o.
Nya si Yesu nɔ gbɔgblɔm hafi gblɔ be "nye kple Fofo la míele ɖeka " ɖee fia be ale si eƒe susu wɔ ɖeka kple Fofoa Yehowa Mawu ƒe tameɖoɖowo ye wòwɔnɛ.
Yesu gblɔ emegbe be: "Fofo la wɔ ɖeka kplim, eye nye hã mewɔ ɖeka kple Fofo la. "
(Yohanes 10:38) Yesu kple eƒe nusrɔ̃lawo hã wɔ ɖeka le tameɖoɖo ma ke gome, elabe edo gbe ɖa na Mawu le wo ta be: "Metsɔ ŋutikɔkɔe si nètsɔ nam la na wo, ne woazu ɖeka, abe ale si míele ɖeka ene.
Mewɔ ɖeka kpli wo, eye nèwɔ ɖeka kplim. "​ Yohanes 17:22, 23.
Ame Kae Alo Nu Kae Nye Mawu Ƒe Nya La?
Zi geɖe la, nyagbɔgblɔ "Mawu ƒe nya " fiaa Mawu ƒe gbedeasi alo nya siwo wògblɔ.
(Luka 11:28) Wozãa "Mawu Ƒe Nya " alo "Nya La " le teƒe ʋɛ aɖewo wònyea dzesideŋkɔ.​ Nyaɖeɖefia 19:13; Yohanes 1:14.
Mawu ƒe gbedeasi.
Nyagblɔɖilawo gblɔna zi geɖe be gbedeasi siwo yewogblɔna la nye Mawu ƒe nya.
Le kpɔɖeŋu me, Yeremiya dze eƒe nyagblɔɖi gbedeasia gɔme be, "Yehowa ƒe gbe va nam. "
(Yeremiya 1:4, 11, 13; 2:1) Hafi nyagblɔɖila Samuel nagblɔ na Saul be Mawu tiae be wòanye fia la, nyagblɔɖilaa gblɔ be: "Tɔ ne magblɔ Mawu ƒe gbe na wò. "​ 1 Samuel 9:27.
Dzesideŋkɔ.
Biblia zã "Nya la " wònye dzesideŋkɔ na Yesu Kristo esime wònye gbɔgbɔmenuwɔwɔ le dziƒo kple esime wònye amegbetɔ nɔ anyigba dzi.
Kpɔ susu siwo tae míate ŋu aƒo nya ta alea ɖo la ɖa:
Nya la nɔ agbe do ŋgɔ na nuwɔwɔ bubuwo katã.
"Le gɔmedzedzea me, Nya la li, . . .
Ame sia nɔ anyi kple Mawu le gɔmedzedzea me. "
(Yohanes 1:1, 2) Yesue nye "nuwɔwɔwo katã ƒe gbãtɔ . . .
Etre dzɔdzɔ na nu bubuwo katã hã. "​ Kolosetɔwo 1:13-15, 17.
Nya la va anyigba dzi abe amegbetɔ ene.
"Nya la va zu amegbetɔ, enɔ mía dome. "
(Yohanes 1:14) Kristo Yesu ‘ɖi gbɔlo eɖokui, eye wòtsɔ kluvi ƒe nɔnɔme heva zu amegbetɔ.’​ Filipitɔwo 2:5-7.
Nya la nye Mawu ƒe Vi.
Esi apostolo Yohanes gblɔ be "Nya la va zu amegbetɔ " vɔ la, eyi edzi be: "Míekpɔ eƒe ŋutikɔkɔe si le abe tenuvi ƒe ŋutikɔkɔe tso fofoa gbɔ ene. "
(Yohanes 1:14) Yohanes gaŋlɔ hã be: "Yesu Kristoe nye Mawu ƒe Vi la. "​ 1 Yohanes 4:15.
Mawu ƒe nɔnɔmewo le Nya la si.
"Nya la nye mawu aɖe. "
(Yohanes 1:1) Yesu "ɖe Mawu ƒe ŋutikɔkɔe fia eye wònye eƒe amenyenye ƒe nɔnɔme pɛpɛpɛ. "​ Hebritɔwo 1:2, 3.
Nya la nye fia.
Biblia gblɔ be "fiakuku geɖewo le ta " na Mawu ƒe Nya la.
(Nyaɖeɖefia 19:12, 13) Wogayɔ Nya la be "fiawo dzi Fia kple aƒetɔwo dzi Aƒetɔ. "
(Nyaɖeɖefia 19:16) Woyɔ Yesu be ‘fiawo katã ƒe Fia kple aƒetɔwo katã ƒe Aƒetɔ.’​ 1 Timoteo 6:14, 15.
Nya la nye Mawu ƒe nyanuɖela.
Dzesideŋkɔ "Nya la " fia be Mawu toa ame si ŋu ŋkɔ ma le la dzi gblɔa eƒe gbedeasiwo kple mɔfiamewo.
Yesu gblɔ be Mawu zãa ye aleae esi wògblɔ be: "Fofo si dɔm ɖa la ŋutɔe na nya si magblɔ kple ale si maƒo nui ƒe sem. . . .
Eya ŋuti nya siwo megblɔna la, megblɔa wo abe ale si tututu Fofo la gblɔ wo nam ene. "​ Yohanes 12:49, 50.
Nu Kae Nye Torah?
Woɖe nya "Torah " tso Hebrigbe me nya tohrah me, eye woate ŋu aɖe egɔme be "nufiame " alo "se. "
(Lododowo 1:8; 3:1; 28:4) Kpɔɖeŋu siwo gbɔna la ɖe ale si wozãa Hebrigbe me nya sia le Biblia me fia.
Biblia-gbalẽ atɔ̃ gbãtɔwo, siwo nye 1 Mose, 2 Mose, 3 Mose, 4 Mose kple 5 Mose ye woyɔna zi geɖe be Tohrah.
Wogayɔna wo be Pentateuch, si woɖe tso Helagbe nya aɖe si gɔmee nye "agbalẽ atɔawo ƒe babla " la me.
Mose ye ŋlɔ Torah la, eya ta woyɔnɛ be "Mose ƒe Segbalẽa. "
(Yosua 8:31; Nehemiya 8:1) Anɔ eme be agbalẽ ɖekae wònye hafi, gake emegbe wova mae ɖe akpa atɔ̃ me ale be ekɔkɔ kple ezazã nanɔ bɔbɔe wu.
Wogazãa nya Tohrah tsɔ ɖɔa se siwo wona Israel ku ɖe nanewo koŋ ŋu, le kpɔɖeŋu me, "nuvɔ̃vɔsa la ŋuti se [tohrah], " "anyidɔ ŋuti se " kple "se na Naziritɔ. " 3 Mose 6:25; 14:57; 4 Mose 6:13.
Ɣeaɖewoɣi la, Tohrah gafiaa nufiame si tso dzilawo, nunyalawo, alo Mawu ŋutɔ gbɔ. Lododowo 1:8; 3:1; 13:14; Yesaya 2:3, etenuŋɔŋlɔ.
Nya kawoe le Torah, alo Pentateuch la me?
Nuwo wɔɣi ƒe ŋutinya kpakple ale si Mawu wɔ nu kple amegbetɔwo tso gɔmedzedzea me va de asi na Mose ƒe kuɣi. 1 Mose 1:27, 28; 5 Mose 34:5.
Mose ƒe Sea ŋuti ɖoɖowo hã le eme.
(2 Mose 24:3) Sedede siwo wu 600 ye le Sea me.
Wo dometɔ si xɔ ŋkɔ wue nye Shema, alo Yudatɔwo ƒe xɔsemeʋuʋu.
Shema la ƒe akpa aɖe gblɔ be: "Tsɔ wò dzi blibo kple wò luʋɔ blibo kpakple wò ŋusẽ blibo lɔ̃ Yehowa wò Mawu la. " (5 Mose 6:4-9) Yesu gblɔ be, esiae nye "sedede gãtɔ kple gbãtɔ. "
Mateo 22:36-38.
Mawu ƒe ŋkɔ Yehowa, dze le eme zi 1,800 aɖewo.
Torah la mede se ɖe Mawu ƒe ŋkɔa yɔyɔ ŋu o, ke boŋ sewo le eme siwo bia tso amewo si be woayɔ ŋkɔa. 4 Mose 6:22-27; 5 Mose 6:13; 10:8; 21:5.
Susu totro siwo le amewo si ku ɖe Torah la ŋu
Susu totro: Ele be se siwo le Torah me la nanɔ anyi tegbee, mele be woadzudzɔ wo dzi wɔwɔ o.
Nyateƒea: Le Biblia gɔmeɖeɖe aɖewo me la, wogblɔ tso Torah la me se kple ɖoɖo aɖewo, abe esiwo ku ɖe Sabat, nunɔlanyenyea kple Avuléŋkekea ene ŋu be wonye "ɖoɖo mavɔ, " alo be ele be woawɔ wo dzi "tegbee. " (2 Mose 31:16; 40:15; 3 Mose 16:33, 34, Eʋegbe Biblia) Ke hã, Hebrigbe me nya si wozã le kpuikpui mawo me la agate ŋu afia nu si ayi edzi va de asi na etsɔme ʋĩi, ke menye nu si woawɔ tegbee kokoko o.
Esi wowɔ Mose Ƒe Se ƒe nubablaa ŋu dɔ abe ƒe 900 ene megbe la, Mawu gblɔe ɖi be yeava tsɔ ‘nubabla yeye’ aɖe aɖɔlii.
(Yeremiya 31:31-33) "Esi [Mawu gblɔ] be ‘nubabla yeye’ la, ena [nubabla] gbãtɔ la do xoxo. "
(Hebritɔwo 8:7-13) Wonɔ te ɖe Yesu Kristo ƒe kua dzi ɖɔlii ƒe 2,000 aɖewoe nye esi va yi. Efesotɔwo 2:15.
Susu totro: Ele be woade bubu Yudatɔwo ƒe kɔnyinyiwo ŋuti sewo kple Talmud la ŋu abe ale si ko wodea bubu Torah la hã ŋu ene.
Nyateƒea: Ŋɔŋlɔawo me kpeɖodzi aɖeke meli be Mawu tsɔ kɔnyinyiwo ŋuti sewo kpe ɖe Torah la me nuŋlɔɖiwo ŋu o.
Ke boŋ, Biblia gblɔ be: "Yehowa gagblɔ na Mose be: ‘Ŋlɔ nya siawo ɖi.’ " (2 Mose 34:27) Kɔnyinyiwo ŋuti se, siwo wova ŋlɔ ɖi emegbe si woyɔna be Mishnah, lae wokeke ɖe enu wòva zu agbalẽ si nye Talmud la. Farisitɔwo gbɔe Talmud la zazã dze egɔme tsoe, eye Yudatɔwo ƒe kɔnyinyiwo ŋuti se kple ɖoɖowoe le eme.
Zi ge ɖe la, kɔnyinyi mawo tsia tsitre ɖe Torah la ŋu.
Le esia ta, Yesu gblɔ na Farisitɔwo be: "Miena Mawu ƒe nya la zu dzodzro le miaƒe kɔnyinyiwo ta. " Mateo 15:1-9.
Susu totro: Mele be woafia Torah la me nyawo nyɔnuwo o.
Nyateƒea: Wogblɔ le Mose ƒe Sea me be ele be woaxlẽ Se bliboa me nyawo na Israel-viwo katã, nyɔnuwo kple ɖeviwo hã le eme.
"Ne woaɖo to, eye woasrɔ̃ ale si woavɔ̃ Yehowa [woƒe] Mawu la, eye woawɔ Se [la] me nyawo katã dzi pɛpɛpɛ. " 5 Mose 31:10-12.
Susu totro: Nya ɣaɣlawo le Torah la me.
Nyateƒea: Mose, ame si ŋlɔ Torah la me nyawo ɖi la, gblɔ be emenyawo me kɔ, ame sia ame ate ŋu ase wo gɔme, eye womele ɣaɣla o.
(5 Mose 30:11-14) Nya si amewo gblɔna be nya ɣaɣlawo be ɖe Torah me la dzɔ tso Yudatɔwo ƒe vivimenunya si woyɔna be Kabbalah, si me ‘wokpaa nyawo le aɖaŋutɔe’ tsɔ ɖea Ŋɔŋlɔawo me, la me. 2 Petro 1:16.
Gɔmesese Kae Nɔa Xexlẽdzesiwo Si Le Biblia Me?
Ðe Biblia Da Asi Ðe Xexlẽdzesifakaka Dzia?
Zi geɖe la, xexlẽdzesi siwo le Biblia me la fiaa xexlẽdzesi ŋutɔŋutɔwo, gake ɣeaɖewoɣi la wozãa wo tsɔ fia nu bubuwo.
Zi geɖe la, nya siwo ƒo xlã nya la ɖenɛ fiana nenye be ɖe wozãe wòfia nu bubu aɖe.
Kpɔ xexlẽdzesi siwo wozã le Biblia me wofia nu bubuwo dometɔ aɖewo ɖa:
1 Ðekawɔwɔ.
Le kpɔɖeŋu me, Yesu do gbe ɖa na Mawu ku ɖe eyomedzelawo ŋu be: "Wo katã woawɔ ɖeka, abe ale si wò, Fofo la, nèwɔ ɖeka kplim, eye nye hã mewɔ ɖeka kpli wò la ene. " Yohanes 17:21; Mateo 19:6.
2 Le senyawo me la, ɖasefo eve ɖoa kpe nya ƒe nyateƒenyenye dzi.
(5 Mose 17:6) Nenema kee ne wogbugbɔ ŋutega alo nya aɖe gblɔ zi eve la, enye kpeɖodzi be nyaa nye nya vavã eye kakaɖedzi le eŋu.
Le kpɔɖeŋu me, esime Yosef ɖe drɔ̃e si Farao ku gɔme nɛ la, egblɔ be: "Esi Farao ku drɔ̃ea zi eve la, efia be Mawu vavã la ɖoe kplikpaa, eye Mawu vavã la le ewɔ ge kpuie. " (1 Mose 41:32) Le nyagblɔɖiwo me la, "dzoevee " tea ŋu fiaa dziɖuɖu ƒokpli eve abe ale si woɖe eme na nyagblɔɖila Daniel ku ɖe Medo-Persia Fiaɖuƒea ŋu ene.​ Daniel 8:​20, 21; Nyaɖeɖefia 13:11.
3 Abe ale si ko ɖasefo etɔ̃ ɖoa kpe nya ƒe nyateƒenyenye dzi keŋkeŋ ene la, nenema kee ne wogbugbɔ nya aɖe gblɔ zi etɔ̃ la, etea gbe ɖe edzi keŋkeŋ be nyaa nye nyateƒe.​ Ezekiel 21:27; Dɔwɔwɔwo 10:9-16; Nyaɖeɖefia 4:8; 8:13.
4 Efia nane ƒe nɔnɔme alo eƒe dɔwɔwɔ ƒe blibonyenye abe ale si wòdze le nyagbe si nye "anyigba ƒe dzogoe eneawo " me ene. Nyaɖeɖefia 7:1; 21:16; Yesaya 11:12.
6 Xexlẽdzesi sia fia be ɖeka to le adre, si fia nu ƒe dede keŋkeŋ zi geɖe la me, xexlẽdzesi ade ate ŋu afia nu si mede o, mede blibo o alo nu si do ƒome kple Mawu ƒe futɔwo.​ 1 Kronika 20:6; Daniel 3:1; Nyaɖeɖefia 13:18.
7 Wozãa xexlẽdzesi sia wòfiaa nu si de keŋkeŋ.
Le kpɔɖeŋu me, Mawu de se na Israel-viwo be woazɔ aƒo xlã Yeriko-dua ŋkeke adre, eye le ŋkeke adrelia dzi la woaƒo xlã dua zi adre sɔŋ.
(Yosua 6:15) Wozãa xexlẽdzesi adre le gɔmesese sia nu le Biblia me zi geɖe.
(3 Mose 4:6; 25:8; 26:18; Psalmo 119:164; Nyaɖeɖefia 1:20; 13:1; 17:10) Esi Yesu gblɔ na Petro be wòatsɔ ake ehavi menye "va se ɖe zi adre o, ke boŋ va se ɖe zi blaadre vɔ adre " la, ale si wògbugbɔ xexlẽdzesi adre yɔ le afi sia fia be "seɖoƒe meli " na zi neni si wòatsɔ ake o. Mateo 18:21, 22.
10 Xexlẽdzesi sia ate ŋu afia nane ƒe agbɔsɔsɔ katã alo eƒe ƒuƒoƒo.​ 2 Mose 34:28; Luka 19:13; Nyaɖeɖefia 2:10.
12 Edze abe xexlẽdzesi sia fia Mawu ƒe ɖoɖo si sɔ blibo ene.
Le kpɔɖeŋu me, apostolo Yohanes kpɔ dziƒowo le ŋutega aɖe me, ekpɔ du aɖe, "woɖo gɔmeɖokpe wuieve na dua ƒe gli la . . . eye woŋlɔ Alẽvi la ƒe apostolo wuieveawo ƒe ŋkɔ wuieveawo ɖe wo ŋu. "
(Nyaɖeɖefia 21:14; 1 Mose 49:28) Gɔmesese sia ke tea ŋu nɔa xexlẽdzesi siwo woate ŋu ama ɖe teƒe 12 pɛpɛpɛ hã si.​ Nyaɖeɖefia 4:4; 7:4-8.
40 Wozãa xexlẽdzesi 40 tsɔ do ƒome kple toheɣi kple ʋɔnudrɔ̃gbedeasi geɖewo.​ 1 Mose 7:4; Ezekiel 29:11, 12.
Xexlẽdzesifakaka
Ale si wozã xexlẽdzesiwo le Biblia me woƒe gɔmesese fiaa nu bubuwo la to vovo sãa na xexlẽdzesifakaka. Le xexlẽdzesifakaka ya gome la, wokaa afa dia xexlẽdzesiwo ƒe gɔmesese kple gɔmesese si le xexlẽdzesiwo ƒe ƒuƒoƒowo si.
Le kpɔɖeŋu me, Yudatɔwo ƒe Nyaɣaɣlafialawo xɔe se be gɔmesese ɣaɣla aɖe nɔa nuŋlɔdzesi ɖe sia ɖe si le Hebri Ŋɔŋlɔawo me la si.
Xexlẽdzesiwo tsia tsitre ɖi na nuŋlɔdzesi ɖe sia ɖe.
Mawu lé fu xexlẽdzesifakaka.​ 5 Mose 18:10-12.
Biblia ƒe ɣeyiɣikɔntabubuwo ɖee fia be woɖo Mawu Fiaɖuƒea anyi le dziƒo le ƒe 1914 me.
Esia dze le Biblia-gbalẽ si nye Daniel ƒe ta 4 me.
Nyagblɔɖia me nya veviwo.
Ekpɔ ati gã aɖe le drɔ̃ea me, eye wolã ati la ƒu anyi. Woxe mɔ na eƒe takpoea be magadze o "ɣeyiɣi adre. "
Le esia megbe la, ati la agadze ake.​ Daniel 4:​1, 10-​16.
Nyagblɔɖia ƒe emevava gbãtɔ.
Ati gã la le tsitre ɖi na Fia Nebukadnezar ŋutɔ.
(Daniel 4:​20-​22) ‘Wolãe ƒu anyi’ le kpɔɖeŋumɔ nu esime wòku tsu ɣeyiɣi vi aɖe eye wòdzo le zi dzi hena ɣeyiɣi adre.
(Daniel 4:​25) Esi Mawu na Nebukadnezar ƒe mo kɔ la, egagbugbɔ xɔ eƒe fiazikpuia eye wòlɔ̃ ɖe edzi be Mawue nye dziɖula.​ Daniel 4:​34-​36.
Nu siwo ɖo kpe edzi be ele be nyagblɔɖia nava eme le mɔ si lolo wu nu.
Nu si koŋ tae wogblɔ nya sia ɖi ɖo lae nye be "agbagbeawo nanyae be Dziƒoʋĩtɔ lae nye Dziɖula si kpɔ ŋusẽ ɖe amegbetɔwo ƒe fiaɖuƒewo dzi, eye ame si dze eŋu la, eyae wòtsɔnɛ nana, eye wòtsɔa ame tsɛtɔ le amegbetɔwo dome gɔ̃ hã ɖoa enu. "
(Daniel 4:17) Fia Nebukadnezar dadala mae Mawu di be yeatsɔ dziɖuɖu ma ana mlɔeba?
Ao, elabena Mawu ɖee fia Fia Nebukadnezar le drɔ̃e aɖe si nye nyagblɔɖi me do ŋgɔ xoxo be fiaɖuƒe sia mayi ɖe eya ŋutɔ loo alo amegbetɔwo ƒe dziɖula bubu aɖeke si me o.
Ke boŋ Mawu "aɖo fiaɖuƒe aɖe anyi, si matsrɔ̃ gbeɖegbeɖe o. "​ Daniel 2:​31-​44.
Do ŋgɔ na nudzɔdzɔ ma la, Mawu ɖo fiaɖuƒe aɖe si tsi tre ɖi na eƒe dziɖuɖu ɖe anyigba dzi la anyi: eyae nye blema Israel.
Mawu ɖe mɔ ‘wotsrɔ̃’ fiaɖuƒe ma elabena eƒe fiawo mewɔ nuteƒe nɛ o, gake egblɔe ɖi be yeatsɔ fiaɖuƒea ana "ame si tɔ wònye le se nu. "
(Ezekiel 21:25-​27) Biblia ɖee fia be Yesue nye ame si woɖe mɔ na le se nu be wòaxɔ fiaɖuƒe mavɔ sia.
(Luka 1:​30-​33) Yesu to vovo na Nebukadnezar dadala ma, elabena Yesu ‘bɔbɔ eɖokui ɖe anyi le dzi me’ abe ale si tututu wogblɔe ɖi ene.​ Mateo 11:29.
Nu kae ati si ŋu woƒo nu tsoe le Daniel 4 la fia?
Wozãa atiwo tsɔ tsia tsitre ɖi na fiaɖuƒewo ɣeaɖewoɣi le Biblia me.
(Ezekiel 17:22-​24; 31:​2-5) Le nyagblɔɖi si le Daniel ta 4 ƒe emevava gãtɔa me la, ati la le tsitre ɖi na Mawu ƒe dziɖuɖu.
Nu kae atia lalã ƒu anyi fia?
Abe ale si ko atia lalã ƒu anyi fia be Nebukadnezar maganye fia o va se ɖe ɣeyiɣi aɖe la, nenema kee wòfia hã be Mawu ƒe dziɖuɖu le anyigba dzi me atso hena ɣeyiɣi aɖe.
Esia va eme esime Nebukadnezar va tsrɔ̃ Yerusalem, du si me Israel fiawo nɔa "Yehowa ƒe fiazikpui dzi " henyea Yehowa ŋutɔ teƒenɔlawo le.​ 1 Kronika 29:23.
Nu kae "ɣeyiɣi adre " la le tsitre ɖi na?
"Ɣeyiɣi adre " la le tsitre ɖi na ɣeyiɣi si Mawu ɖe mɔ na dukɔwo be woaɖu anyigba dzi esime fiaɖuƒe si Mawu ɖo la ɖeke meli ade nu woƒe nyawo me o.
Le Biblia ƒe ɣeyiɣikɔntabubu nu la, "ɣeyiɣi adre " la dze egɔme le October 607 Do Ŋgɔ Na Yesu, esime Babilontɔwo tsrɔ̃ Yerusalem. ​ 2 Fiawo 25:1, 8-10.
Ƒe nenie "ɣeyiɣi adre " la axɔ?
Mate ŋu anye ƒe adre ŋutɔŋutɔ abe ale si wònɔ le Nebukadnezar gome ene o.
Yesu na míekpɔ ŋuɖoɖoa esi wògblɔ be "dukɔwo atu afɔ Yerusalem [si le tsitre ɖi na Mawu ƒe dziɖuɖu] dzi va se ɖe esime dukɔwo ƒe ɣeyiɣi ɖoɖiawo nawu enu. "
(Luka 21:24) "Dukɔwo ƒe ɣeyiɣi ɖoɖiawo " si nye ɣeyiɣi si Mawu ɖe mɔ be dukɔwo natu afɔ "Yerusalem dzi " kee nye "ɣeyiɣi adre " si nu woƒo nu tsoe le Daniel ta 4.
Esia fia be esime Yesu nɔ anyigba dzi gɔ̃ hã la, "ɣeyiɣi adre " la mekpɔ wu enu o.
Biblia kpe ɖe mía ŋu míenya ɣeyiɣi didi si "ɣeyiɣi adre " si wogblɔ ɖi la axɔ.
Biblia gblɔ be ɣeyiɣi etɔ̃ kple afã ƒe didimee nye ŋkeke 1,260. "Ɣeyiɣi adre " nye ema ƒe teƒe eve alo ŋkeke 2,520.
(Nyaɖeɖefia 12:6, 14) Ne míezã nyagblɔɖi ƒe ɣeyiɣikɔntabubu si nye ‘ŋkeke ɖeka na ƒe ɖeka’ la, ke ŋkeke 2,520 tsi tre ɖi na ƒe 2,520.
Eya ta "ɣeyiɣi adre " alo ƒe 2,520 wu enu le October 1914 me.​ 4 Mose 14:34; Ezekiel 4:6.
Nyaɖeɖefia Ƒe Agbalẽa Aleke Nàwɔ Ase Egɔme?
Ŋkɔ si le Biblia-gbalẽ si nye Nyaɖeɖefia si le Helagbe me lae nye Apokalypsis si gɔmee nye "Nukoklo le nu ŋu " alo "Nuɖeɖe ɖe go. "
Esia ɖe gɔmesese si le ŋkɔ Nyaɖeɖefia ŋu la fia, elabe aklo nu le nya siwo le ɣaɣla la dzi eye wòaɖe nu siwo ava dzɔ le eŋɔŋlɔ megbe la ɖe go.
Nyagblɔɖi siwo le eme dometɔ geɖe mekpɔ va eme o.
Nyaɖeɖefia ƒe agbalẽa me nya veviwo
Ŋgɔdonya.​ Nyaɖeɖefia 1:1-9.
Gbedeasi si tso Yesu gbɔ na hame adreawo.​ Nyaɖeɖefia 1:10–3:22.
Ŋutega si me Mawu nɔ eƒe fiazikpui dzi le dziƒo le.​ Nyaɖeɖefia 4:1-​11.
Ŋutega vovovowo, ɖe sia ɖe kplɔa ame yia esi kplɔe ɖo gbɔ:
Nutrenu adreawo.​ Nyaɖeɖefia 5:1–​8:6.
Kpẽ adre, esi woku etɔ̃ mamlɛawo la, fuwɔame etɔ̃ va.​ Nyaɖeɖefia 8:7–​14:20.
Kplu adre, fuwɔame si nye Mawu ƒe ʋɔnudɔdrɔ̃ la le ɖe sia ɖe me, eye woakɔ wo ɖe anyigba la dzi.​ Nyaɖeɖefia 15:1–​16:21.
Ŋutega si me wotsrɔ̃ Mawu ƒe futɔwo le.​ Nyaɖeɖefia 17:1–​20:10.
Ŋutega siwo ku ɖe ale si Mawu ayra dziƒo kple anyigba la ŋu.​ Nyaɖeɖefia 20:11–​22:5.
Etaƒoƒo.​ Nyaɖeɖefia 22:​6-​21.
Nu vevi siwo akpe ɖe ŋuwò nàse Nyaɖeɖefia ƒe agbalẽa gɔme
Emenyawo ƒe gɔmesese ɖea vi na Mawu subɔlawo, menana be vɔvɔ̃ ɖoa wo alo ŋɔ dzia wo o.
Togbɔ be ame geɖewo gblɔna be tsɔtsrɔ̃ ƒe nyawoe le Nyaɖeɖefia ƒe agbalẽa me hã la, le agbalẽa ƒe gɔmedzedze kple eƒe nuwuwu la, wogblɔ be ame siwo xlẽa agbalẽ sia, sea emenyawo gɔme hewɔa wo dzi la akpɔ dzidzɔ.​ Nyaɖeɖefia 1:3; 22:7.
Wozã "dzesiwo, " alo kpɔɖeŋu geɖewo le Nyaɖeɖefia ƒe agbalẽa me, eye mele be míase wo gɔme be nenemae wole ŋutɔŋutɔ o.​ Nyaɖeɖefia 1:1.
Woƒo nu tso ame vevitɔwo, nu vevitɔwo kple dzesi siwo dze le Nyaɖeɖefia ƒe agbalẽa me la ŋu do ŋgɔ le Biblia ƒe akpa bubuwo:
Yehowa​ eyae nye "Mawu vavã le dziƒo, " eyae nye nuwo katã Wɔla.​ 5 Mose 4:39; Psalmo 103:19; Nyaɖeɖefia 4:11; 15:3.
Yesu Kristo​ "Mawu ƒe Alẽvi " la. Yohanes 1:29; Nyaɖeɖefia 5:6; 14:1.
Satana Abosam​ Mawu ƒe futɔ.​ 1 Mose 3:14, 15; Yohanes 8:44; Nyaɖeɖefia 12:9.
Babilon Gã​ hã nye Mawu kple eƒe amewo ƒe futɔ, eye wònye aʋatsodzixɔsewo tsoƒe hã abe ale si ko wònɔ le blema Babilon (Babel) gome ene.​ 1 Mose 11:2-9; Yesaya 13:1, 11; Nyaɖeɖefia 17:4-6; 18:4, 20.
"Atsiaƒu "​ amegbetɔ vɔ̃ɖi siwo tsi tre ɖe Mawu ŋu.​ Yesaya 57:20; Nyaɖeɖefia 13:1; 21:1.
Avɔgbadɔ si nɔ anyi le blema si me wodea ta agu na Mawu le me nu siwo sɔ kple agbalẽ sia me nuwo​ wo dometɔ aɖewoe nye nubablaɖaka, atsiaƒu si le abe ahuhɔ̃e ene (ze hena ŋutikɔklɔ), akaɖiwo, dzudzɔdonu ʋeʋĩ kple vɔsamlekpui.​ 2 Mose 25:10, 17, 18; 40:24-32; Nyaɖeɖefia 4:5, 6; 5:8; 8:3; 11:19.
Lã wɔadã la​ si le tsitre ɖi na amegbetɔwo ƒe dziɖuɖuwo.​ Daniel 7:1-8, 17-26; Nyaɖeɖefia 13:2, 11; 17:3.
Xexlẽdzesi siwo wozã le kpɔɖeŋumɔ nu.​ Nyaɖeɖefia 1:20; 8:13; 13:18; 21:16.
Ŋutegaawo ku ɖe "Aƒetɔ la ƒe ŋkeke " la ŋu, eye ŋkeke sia dze egɔme esime woɖo Mawu Fiaɖuƒea anyi le ƒe 1914 me eye Yesu zu Fia dze dziɖuɖu gɔme.
Ne míedi be míase Nyaɖeɖefia ƒe agbalẽa gɔme la, míehiã nu siwo kpena ɖe mía ŋu míesea Biblia ƒe akpa bubuwo gɔme la ke.
Wo dometɔ aɖewoe nye nunya si tso Mawu gbɔ kple ame siwo se egɔme xoxo la ƒe kpekpeɖeŋu.​ Dɔwɔwɔwo 8:26-39; Yakobo 1:5.
Nu Kae Nye Yerusalem Yeyea?
Nya "Yerusalem Yeye, " dze zi eve le Biblia me, eye enye kpɔɖeŋudu si le tsitre ɖi na Yesu yomedzelawo ƒe ƒuƒoƒo aɖe si aɖu fia kplii le dziƒo le Mawu Fiaɖuƒea me.
(Nyaɖeɖefia 3:12; 21:2) Biblia ɖee fia be woagate ŋu ayɔ ƒuƒoƒo sia be Kristo ƒe ŋugbetɔ la.
Nu siwo akpe ɖe ŋuwò nànya nu si Yerusalem Yeyea nye
Dziƒoe Yerusalem yeyea le.
Ɣesiaɣi si Biblia ƒo nu tso Yerusalem Yeyea ŋu la, egblɔna be ele ɖiɖim tso dziƒo, afi si mawudɔlawo le dua ƒe agbowo nu dzɔm le.
(Nyaɖeɖefia 3:12; 21:2, 10, 12) Azɔ hã, ale si gbegbe dua loloe la na eme kɔ be menye anyigba dzie wòle o.
Ele dzogoe ene me, eye eƒe didime kple kekeme siaa le "stadio akpe wuieve. "
(Nyaɖeɖefia 21:16) Esia fia be eƒe kɔkɔme anye kilometa 560 kloe, eye aɖo keke yamenutowo me ʋĩi ke.
Yesu yomedzelawo ƒe ƒuƒoƒo si wogayɔna be Kristo ƒe ŋugbetɔ lae nye Yerusalem Yeyea.
Woyɔ Yerusalem Yeyea be "ŋugbetɔ la, ame si nye Alẽvi la srɔ̃. "
(Nyaɖeɖefia 21:9, 10) Le mawunyakpukpui ma me la, Alẽvi la le tsitre ɖi na Yesu Kristo.
(Yohanes 1:29; Nyaɖeɖefia 5:12) "Alẽvi la srɔ̃, " si nye Kristo ƒe ŋugbetɔ la le tsitre ɖi na Kristotɔ siwo awɔ ɖeka kple Yesu le dziƒo.
Biblia tsɔ ƒomedodo sia si le Yesu kple Kristotɔ siawo dome la sɔ kple ƒomedodo si le srɔ̃ŋutsu kple srɔ̃nyɔnu dome.
(2 Korintotɔwo 11:2; Efesotɔwo 5:23-25) Tsɔ kpe ɖe eŋu la, woŋlɔ "Alẽvi la ƒe apostolo wuieveawo ƒe ŋkɔ wuieveawo " ɖe Yerusalem Yeyea ƒe gɔmeɖokpewo dzi.
(Nyaɖeɖefia 21:14) Nya sia kpe ɖe mía ŋu míenya nu si Yerusalem Yeyea nye, elabena wotu Kristotɔ siwo ayi dziƒo la ɖe "apostoloawo kple nyagblɔɖilawo ƒe gɔmeɖoanyi dzi. " Efesotɔwo 2:20.
Yerusalem Yeyea nye dziɖuɖu aɖe ƒe akpa aɖe.
Blema Yerusalem ye nye Israel ƒe fiadu, afi si Fia David, via Salomo kple woƒe dzidzimeviwo nɔ "Yehowa ƒe fiazikpui dzi " heɖu fia le. (1 Kronika 29:23) Eya ta, Yerusalem, si woyɔ be "du kɔkɔe " la, nɔ tsitre ɖi na Mawu ƒe dziɖuɖu to David ƒe fiaƒomea dzi.
(Nehemiya 11:1) Woyɔ Yerusalem Yeyea, hã be "du kɔkɔe, " eye du sia me tɔwoe nye ame siwo akpe ɖe Yesu ŋu le dziƒo woaɖu "fia ɖe anyigba la dzi. " Nyaɖeɖefia 5:9, 10; 21:2.
Yerusalem Yeyea ahe yayrawo vɛ na anyigbadzitɔwo.
Wogblɔ tso Yerusalem Yeyea ŋu be ele "ɖiɖim tso dziƒo gbɔna tso Mawu gbɔ, " si fia be Mawu zãnɛ tsɔ kpɔa anyigbadzinyawo gbɔe.
(Nyaɖeɖefia 21:2) Nyagbe ma ɖee fia be Yerusalem Yeyea do ƒome kple Mawu Fiaɖuƒea, elabena Mawu zãa Fiaɖuƒe ma tsɔ nana eƒe lɔlɔ̃nu vaa eme "le anyigba dzi abe ale si wòle le dziƒo ene. "
(Mateo 6:10) Yayra siwo Mawu ɖo be yeahe vɛ na anyigbadzitɔwo la dometɔ aɖewoe nye esiawo:
Aɖe nu vɔ̃ ɖa.
"Agbetsitɔsisi " aɖe sina tso Yerusalem Yeyea ɖadea tsi ‘agbeti’ siwo "nye dɔyɔgbe na dukɔwo. "
(Nyaɖeɖefia 22:1, 2) Ŋutilãmedɔyɔyɔ kple gbɔgbɔmedɔyɔyɔ sia aɖe nu vɔ̃ ɖa eye wòana amewo nanɔ agbe si de blibo, abe ale si Mawu ɖoe tso gɔmedzedzea me ene. Romatɔwo 8:21.
Ƒomedodo nyui anɔ Mawu kple amegbetɔwo dome.
Nu vɔ̃ gblẽ ƒomedodo si le Mawu kple amegbetɔwo dome.
(Yesaya 59:2) Ne Mawu ɖe nu vɔ̃ ɖa la, nyagblɔɖi sia ava eme bliboe: "Mawu ƒe agbadɔ la le amegbetɔwo gbɔ, eye wòanɔ anyi kpli wo, eye woanye eƒe dukɔ.
Eye Mawu ŋutɔ anɔ anyi kpli wo. " Nyaɖeɖefia 21:3.
Fukpekpe kple ku nu ayi.
Mawu ato eƒe Fiaɖuƒea dzi "atutu aɖatsi sia aɖatsi ɖa le woƒe ŋkume, eye ku maganɔ anyi akpɔ o, konyifafa kple ɣlidodo kpakple vevesese hã maganɔ anyi o. " Nyaɖeɖefia 21:4.
Nu Kae Lã Wɔadã Si To Ta Adre Le Nyaɖeɖefia Ta 13 La Nye?
Ale si Biblia ɖo eŋui
Lã wɔadã si to ta adre si ŋuti woƒo nu le zi gbãtɔ le Nyaɖeɖefia 13:1 la nye xexea me katã ƒe dunyahenuɖoanyi la.
Ŋutete, ŋusẽ kple fiazikpui le esi, esia ɖee fia be dunyahehe ƒe nuɖoanyie.​ Nyaɖeɖefia 13:2.
Eɖua "to sia to kple ame ɖe sia ɖe ƒomevi kple gbegbɔgblɔ sia gbegbɔgblɔ kpakple dukɔ sia dukɔ dzi, " eya ta ekeke ta wu dukɔ ɖekaɖekawo ko.​ Nyaɖeɖefia 13:7.
Lã ene siwo ŋu woƒo nu tsoe le Daniel 7:​2-8 ƒe ŋutinuwo dze le eŋu, ele abe lãklẽ ene, eƒe afɔwo le abe sisiblisi tɔwo ene, eƒe nu le abe dzata ƒe nu ene, eye dzo ewo le eta.
Wogblɔ le lã siwo ŋuti woƒo nu tsoe le Daniel ƒe nyagblɔɖia me ŋu be wonye fiawo alo fiaɖuƒe siwo ɖu dzi kplɔ wo nɔewo ɖo.
(Daniel 7:​17, 23) Eya ta lã wɔadã si ŋu woƒo nu tsoe le Nyaɖeɖefia ta 13 la nye dunyahehabɔbɔ ƒokpli.
Edo go "tso atsiaƒu me, " esia fia be etso amegbetɔƒomea me tɔ siwo nye agbodzelawo, siwo gbɔ amegbetɔwo ƒe dziɖuɖuwo tsona la me.​ Nyaɖeɖefia 13:1; Yesaya 17:12, 13.
Biblia gblɔ be lã wɔadã la ƒe xexlẽdzesi alo eƒe ŋkɔ​ 666​ nye "ame ƒe xexlẽdzesi. "
(Nyaɖeɖefia 13:17, 18) Nyagbɔgblɔ ma fia be lã wɔadã si ŋu woƒo nu tsoe le Nyaɖeɖefia ta 13 la nye amegbetɔwo ƒe habɔbɔ, ke menye gbɔgbɔ vɔ̃wo tɔe o.
Togbɔ be dukɔwo ƒe nu mesɔna le nu geɖewo me o hã la, wowɔ ɖeka heɖoe kplikpaa be yewoakpɔ yewoƒe ŋusẽa ta eye wogbe be yewomabɔbɔ ɖe Mawu Fiaɖuƒea te o.
(Psalmo 2:2) Dukɔwo aƒo woƒe aʋakɔwo hã nu ƒu be yewoawɔ aʋa kple Mawu ƒe aʋakɔ si anɔ Yesu Kristo ƒe kpɔkplɔ te la le Armagedon me, gake woatsrɔ̃ dukɔawo le aʋa sia me.​ Nyaɖeɖefia 16:14, 16; 19:19, 20.
"Dzo ewo kple ta adre "
Wozãa xexlẽdzesi aɖewo le kpɔɖeŋumɔ nu le Biblia me.
Le kpɔɖeŋu me, xexlẽdzesi siwo nye ewo kple adre fiaa blibonyenye.
Nu vevi si akpe ɖe mía ŋu míase nu si tututu Nyaɖeɖefia ta 13 me lã wɔadã ƒe "dzo ewo kple ta adre " fia lae nye "lã wɔadã la ƒe legba " si ŋu wova ƒo nu tsoe le Nyaɖeɖefia ƒe agbalẽa me​ ebiã helĩhelĩ eye ta adre kple dzo ewo li nɛ.
(Nyaɖeɖefia 13:1, 14, 15; 17:3) Biblia gblɔ be lã wɔadã dzĩ sia ƒe ta adreawo le tsitre ɖi na "fia adre " alo dziɖuɖu adre.​ Nyaɖeɖefia 17:9, 10.
Nenema ke lã wɔadã si to ta adre si ŋu woƒo nu tsoe le Nyaɖeɖefia 13:1 la hã le tsitre ɖi na dziɖuɖu adre. Wonye fiaɖuƒe vevitɔ siwo ɖu dzi le amegbetɔwo ƒe ŋutinya me eye woxɔ ŋgɔ le Mawu ƒe amewo tete ɖe anyi me. Woawoe nye Egipte, Asiria, Babilon, Medo-Persia, Hela, Roma kple Anglo-Amerika.
Ne míeƒo nya ta be dzo ewoawo le tsitre ɖi na dziɖuɖu nɔɖokuisiwo katã, gãwo kple sueawo siaa la, ekema fiakuku siwo le dzoawo dometɔ ɖe sia ɖe ŋu ɖee fia be dukɔawo dometɔ ɖe sia ɖe kple fiaɖuƒe vevitɔ si le woƒe ɣeyiɣia me la ɖua dzi le ɣeyiɣi ɖeka me.
Nu Kae Lã Wɔadã Si Biã Helĩhelĩ Si Ŋuti Woƒo Nu Tsoe Le Nyaɖeɖefia Ta 17 La Nye?
Lã wɔadã si biã helĩhelĩ si ŋuti woƒo nu tsoe le Nyaɖeɖefia Ta 17 le tsitre ɖi na habɔbɔ aɖe si ƒe taɖodzinue nye be yeana dukɔ siwo katã le anyigba dzi nawɔ ɖeka eye yeanye woƒe teƒenɔla.
Tsã la, eyae nye Dukɔwo ƒe Nubabla, gake eyae va zu Dukɔ Ƒoƒuawo egbea.
Ale si nàwɔ akpɔ lã wɔadã si biã helĩhelĩ la adze sii
Dunyahehe ƒe habɔbɔ.
‘Ta adre’ le lã wɔadã si biã helĩhelĩ la si, eye mawunyakpukpuia gblɔ be ta siawo le tsitre ɖi na "to adre " kple "fia adre " alo xexemedziɖuɖu sesẽ adre.
(Nyaɖeɖefia 17:9, 10) Wozãa towo kple lã wɔadãwo le Biblia me wole tsitre ɖi na dziɖuɖuwo.​ Yeremiya 51:24, 25; Daniel 2:44, 45; 7:17, 23.
Eɖi xexea me dunyahehe ƒe nuɖoanyia.
Lã wɔadã si biã helĩhelĩ la ɖi lã wɔadã si to ta adre si ŋuti woƒo nu tsoe le Nyaɖeɖefia ta 13 me, si le tsitre ɖi na xexea me ƒe dunyahehe ƒe nuɖoanyiawo.
Lã evea siaa to ta adre kple dzo ewo, eye busuŋkɔwo le wo ŋu.
(Nyaɖeɖefia 13:1; 17:3) Woɖi wo nɔewo ale gbegbe be womate ŋu agblɔ be nu dogoɖenunue o.
Lã wɔadã si biã helĩhelĩ la nye lã wɔadã la ƒe legba alo eƒe nɔnɔmewɔwɔ, si le tsitre ɖi na xexea me dunyahehe ƒe nuɖoanyia.​ Nyaɖeɖefia 13:15.
Exɔ ŋusẽ tso fia bubuwo gbɔ.
Lã wɔadã si biã helĩhelĩ la ‘do tso’ alo dzɔ tso fiaɖuƒe bubuwo me.​ Nyaɖeɖefia 17:11, 17.
Edo ka kple subɔsubɔhawo.
Babilon Gã la, si nye alakpasubɔsubɔha siwo katã le xexea me, bɔbɔ nɔ lã wɔadã si biã helĩhelĩ la dzi, eye esia ɖee fia be subɔsubɔhawo kpɔa ŋusẽ ɖe lã sia dzi.​ Nyaɖeɖefia 17:3-5.
Edoa vlo Mawu.
"Busuŋkɔwo " yɔ lã la ŋuti fũu. Nyaɖeɖefia 17:3.
Adzudzɔ dɔwɔwɔ sẽe.
Woadee "aʋli me " alo adzudzɔ dɔwɔwɔ sẽe, gake agado ake.​ Nyaɖeɖefia 17:8.
Biblia me nyagblɔɖiawo va eme
Kpɔ ale si Dukɔwo ƒe Nubabla kple Dukɔ Ƒoƒuawo si va kplɔe ɖo la ƒe ŋutinya ɖo kpe edzi be Biblia me nyagblɔɖi si ku ɖe lã wɔadã si biã helĩhelĩ ŋu va eme la ɖa.
Dukɔ Ƒoƒuawo de dunyahehe ƒe nuɖoanyi dzi to ale si wòna "dziɖuŋusẽ ƒe sɔsɔminasɔe Emetɔwo katã " me.
Le ƒe 2011 me la, Dukɔ Ƒoƒuawo gblɔ be dukɔ yeye aɖe va ɖo ye me, esiae nye dukɔ 193 lia.
Eya ta etea ŋu ƒoa adegbe be yee le dukɔwo kple anyigbadzinɔla akpa gãtɔ teƒe.
Dukɔ siwo le Dukɔ Ƒoƒuawo mee na wòli, ŋusẽ agbɔsɔsɔme si dukɔ siawo nɛ la koe nye ŋusẽ si katã le esi.
Xexea me ƒe subɔsubɔhawo doa alɔ Dukɔwo ƒe Nubabla kple Dukɔ Ƒoƒuawo siaa ɖaa.
Woɖo Dukɔ Ƒoƒuawo anyi be wòana "ŋutifafa kple dedienɔnɔ nanɔ dukɔwo dome. "
Togbɔ be adze abe taɖodzinu nyui aɖee nye esia ene hã la, ɖe Dukɔ Ƒoƒuawo doa vlo Mawu to asiƒuƒu akɔ be yeawɔ nu si Mawu gblɔ be yeƒe Fiaɖuƒea ɖeka ko nava wɔ la.​ Psalmo 46:9; Daniel 2:​44.
Dukɔwo ƒe Nubabla si woɖo anyi le Xexemeʋa I megbe kpuie be wòakpɔ ŋutifafa ta la mete ŋu wɔe be dukɔwo medze wo nɔewo dzi o.
Edzudzɔ dɔwɔwɔ esime Xexemeʋa II dze egɔme le ƒe 1939 me.
Esi Xexemeʋa II wu enu le ƒe 1945 me la, woɖo Dukɔ Ƒoƒuawo anyi.
Eƒe taɖodzinuwo, nyawo gbɔ kpɔkpɔ kple eƒe ɖoɖowo sɔ kple Dukɔwo ƒe Nubabla tɔ ale gbegbe.
Nu Kae 666 Fia?
Le Biblia-gbalẽ mamlɛtɔ ƒe nya nu la, 666 nye lã wɔadã aɖe ƒe xexlẽdzesi alo ŋkɔ. Wokpɔ lã wɔadã sia si si ta adre le eye wòto dzo ewo la do tso atsiaƒu me.
(Nyaɖeɖefia 13:1, 17, 18) Lã sia le tsitre ɖi na xexea me ƒe dunyahenuɖoanyi siwo ɖua "to sia to kple ame ɖe sia ɖe ƒomevi kple gbegbɔgblɔ sia gbegbɔgblɔ kpakple dukɔ sia dukɔ dzi. "
(Nyaɖeɖefia 13:7) Ŋkɔ 666 ɖee fia be dunyahenuɖoanyi siawo do kpo nu kura le Mawu ŋkume.
Menye dzesi dzro aɖe koe o.
Gɔmesese nɔa ŋkɔ siwo Mawu naa amewo kple nuwo la si.
Le kpɔɖeŋu me, Mawu na ŋkɔ Abram, si gɔmee nye "Fofo Le Kɔkɔƒe (Wodoe Ðe Dzi) " be Abraham, si gɔmee nye "Amehawo Fofo (Ame Geɖewo Fofo) " esime Mawu do ŋugbe nɛ be yeana wòazu "dukɔ geɖewo fofo. " (1 Mose 17:5, etenuŋɔŋlɔ) Nenema ke Mawu na ŋkɔ 666 lã wɔadã la tsɔ fia nane koŋ tso eƒe nɔnɔme ŋu.
Xexlẽdzesi ade fia blibomademade.
Zi geɖe la, wozãa xexlẽdzesiwo le kpɔɖeŋumɔ nu le Biblia me.
Xexlẽdzesi si nye adre fiaa nu si de keŋkeŋ alo de blibo.
Ade, si nye ɖeka to le adre me, fiaa nu si mede blibo o alo do kpo nu le Mawu ŋkume, eye wotea ŋu zãnɛ hã tsɔ doa ƒome kple Mawu ƒe futɔwo.​ 1 Kronika 20:6; Daniel 3:1.
Wogblɔe zi etɔ̃ tsɔ te gbe ɖe edzi.
Ɣeaɖewoɣi la, wogblɔa nyawo zi etɔ̃ le Biblia me tsɔ tea gbe ɖe nyaa dzi.
(Nyaɖeɖefia 4:8; 8:13) Eya ta ŋkɔ 666 te gbe ɖe ale si Mawu bua amegbetɔwo ƒe dziɖuɖuwo be wodo kpo nu keŋkeŋ la dzi.
Womete ŋu he ŋutifafa kple dedienɔnɔ mavɔ vɛ o. Mawu Fiaɖuƒea koe ahe nu siawo vɛ.
Lã wɔadã la ƒe dzesi
Biblia gblɔ be amewo xɔ "lã wɔadã la ƒe dzesi, " elabena "wodze lã la yome " hede ta agu nɛ.
(Nyaɖeɖefia 13:3, 4; 16:2) Wowɔa esia ne wode ta agu na woƒe dukɔa, eƒe dzesiwo kple eƒe aʋawɔŋusẽwo.
Numekugbalẽ aɖe (The Encyclopedia of Religion) gblɔ be: "Dulɔlɔ̃ va zu subɔsubɔmɔnu vevitɔ le egbexexea me. "
Aleke ame xɔa lã wɔadã la ƒe dzesia ɖe eƒe nuɖusi alo ŋgonu?
(Nyaɖeɖefia 13:16) Mawu gblɔ tso se siwo wòde na Israel-dukɔa ŋu be: "Mibla wo ɖe miaƒe asi ŋu abe ŋkuɖodzinu ene, eye woanɔ abe ŋgoblanu ene le miaƒe ŋgonu. " (5 Mose 11:18) Esia mefia be Israel-viwo nade dzesi woƒe asiwo ŋu kple ŋgonu ŋutɔŋutɔ o, ke boŋ nu si wòfiae nye be Mawu ƒe nyawo nafia mɔ wo le woƒe nuwɔnawo kple woƒe tamesusuwo katã me.
Nenema ke mefia be ame siwo dea ta agu na lã la taa 666 ɖe ŋuti ŋutɔŋutɔ o, ke boŋ nu si dzesia fia le ame siawo ŋu le kpɔɖeŋumɔ nue nye be woɖe mɔ xexe sia me dziɖuɖuwo kpɔ ŋusẽ ɖe woƒe agbe dzi.
Ame siwo xɔ lã ƒe dzesia la tsi tre ɖe Mawu ŋu.​ Nyaɖeɖefia 14:9, 10; 19:19-21.
Nu Kae Nye Babilon Gã La?
Babilon Gã si woɖɔ le Nyaɖeɖefia ƒe agbalẽa me la le tsitre ɖi na xexea me ƒe alakpasubɔsubɔhawo katã ƒe ƒuƒoƒo, eye Mawu lé fui.
(Nyaɖeɖefia 14:8; 17:5; 18:21) Togbɔ be subɔsubɔha siawo to vovo tso wo nɔewo gbɔ le mɔ geɖewo nu hã la, wo katã wokplɔa amewo tranae ale be womagasubɔ Yehowa, Mawu vavã la o.​ 5 Mose 4:35.
Nu siwo akpe ɖe ŋuwò nàde dzesi Babilon Gã la
Babilon Gã la nye dzesi.
Biblia ɖɔe be enye "nyɔnu " eye wònye "gbolo gã " eye ŋkɔ si nye "nya ɣaɣla " le esi, eyae nye "Babilon Gã la. " (Nyaɖeɖefia 17:1, 3, 5) Esi wònye be ɖe woɖe Nyaɖeɖefia ƒe agbalẽa me nyawo fia to "dzesiwo me " ta la, esɔ be míaƒo nya ta be menye nyɔnu ŋutɔŋutɔe Babilon Gã la nye o, ke nane ƒe dzesi ko wònye.
(Nyaɖeɖefia 1:1) Tsɔ kpe ɖe eŋu la, ‘ebɔbɔ nɔ tsi geɖewo dzi,’ si tsi tre ɖi na "amewo kple amehawo kple dukɔwo kpakple gbegbɔgblɔwo. "
(Nyaɖeɖefia 17:1, 15) Nyɔnu ŋutɔŋutɔ mate ŋu awɔ nu sia o.
Babilon Gã la le tsitre ɖi na xexea me katã ƒe nuɖoanyi aɖe.
Woyɔe be "du gã, si ƒe fiaɖuƒe kpɔ ŋusẽ ɖe anyigbadzifiawo dzi. "
(Nyaɖeɖefia 17:18) Esia fia be ekeke ta eye eƒe ŋusẽkpɔɖeamedzi de du.
Babilon Gã la nye subɔsubɔhabɔbɔ, ke menye dunyaheha alo asitsaha o.
Blema Babilon nye du si xɔ ŋkɔ le subɔsubɔnyawo me, wonyae ɖe eƒe "gbesawo " kple eƒe "dzosasa geɖeawo " ta.
(Yesaya 47:1, 12, 13; Yeremiya 50:1, 2, 38) Alakpasubɔsubɔ si Mawu vavã, Yehowa, lé fui la yi edzi le du ma me.
(1 Mose 10:8, 9; 11:2-4, 8) Babilon-fiawo do wo ɖokuiwo ɖe dzi ɖe Yehowa ŋu eye wotsi tre ɖe eƒe subɔsubɔ ŋu.
(Yesaya 14:4, 13, 14; Daniel 5:2-4, 23) Nenema kee wonya Babilon Gã la hã ɖe eƒe "gbɔgbɔyɔnuwɔnawo " ta.
Esia ɖee fia be enye subɔsubɔhabɔbɔ.​ Nyaɖeɖefia 18:23.
Babilon Gã la menye dunyahehabɔbɔ o, elabena Biblia gblɔ be, "anyigbadzifiawo " xa nu esi wotsrɔ̃e.
(Nyaɖeɖefia 17:1, 2; 18:9) Menye asitsahabɔbɔ hãe wònye o, elabena Biblia me nyawo ɖee fia be eto vovo na "anyigbadzisitsalawo. "​ Nyaɖeɖefia 18:11, 15.
Babilon Fia Nabonido ƒe Kpetata si dzi mawuetɔ̃ƒokpli siwo nye Sin, Istar, kple Samas ƒe tata le
Ale si woɖɔ Babilon Gã la sɔ kple alakpasubɔsubɔhawo pɛpɛpɛ.
Le esi woafia amewo ale si woawɔ ate ɖe Mawu vavã, Yehowa, ŋu teƒe la, ɖe wonana amewo subɔa mawu bubuwo boŋ.
Biblia yɔ nuwɔna sia be "gbɔgbɔmehasi. " (3 Mose 20:6; 2 Mose 34:15, 16) Mawuɖekaetɔ̃ alo Trinita Kɔkɔe kple luʋɔ makumaku ƒe nufiafiawo kpakple nuwɔnawo abe nɔnɔmewɔwɔwo zazã le subɔsubɔ me la dzɔ tso blema Babilon, eye woyi edzi xɔ aƒe ɖe alakpasubɔsubɔhawo me.
Xexea me nuwo lɔlɔ̃ hã xɔ aƒe ɖe wo me.
Biblia yɔ nuteƒemawɔmawɔ sia tɔgbi be gbɔgbɔmehasiwɔwɔ.​ Yakobo 4:4.
Biblia ɖɔ Babilon Gã la be ‘edo aɖabɛwu kple awu dzĩ’ eye "wòtsɔ sika kple kpe xɔasiwo kple dzonuwo ɖo atsyɔ̃ na eɖokui, " si ɖe eƒe kesinɔtɔnyenye fia. Alea kee wòle le alakpasubɔsubɔhawo hã gome.
(Nyaɖeɖefia 17:4) Babilon Gã la mee "anyigbadziŋunyɔnuwo " alo nufiafia kple nuwɔna siwo katã medea bubu Mawu ŋu o la dzɔ tso.
(Nyaɖeɖefia 17:5) Ame siwo le alakpasubɔsubɔhawo me woe nye "amewo kple amehawo kple dukɔwo kpakple gbegbɔgblɔwo " siwo wɔ ɖeka kple Babilon Gã la.​ Nyaɖeɖefia 17:15.
Babilon Gã lae le megbe na "ame siwo katã wowu le anyigba dzi la. "
(Nyaɖeɖefia 18:24) Le amegbetɔwo ƒe ŋutinya me la, alakpasubɔsubɔhawo da megbe na aʋawɔwɔ kple nu vlo wɔwɔwo, eye womefiaa woƒe hameviwo nyateƒe si ku ɖe Yehowa si nye lɔlɔ̃ Mawu la ŋu o.
(1 Yohanes 4:8) Esia na wokɔ ʋu geɖe ɖi.
Eya ta esɔ be ame siwo katã di be yewoadze Mawu ŋu la ‘nado go le’ Babilon Gã la me, si fia be woaɖe wo ɖokuiwo ɖa tso alakpasubɔsubɔhawo gbɔ.​ Nyaɖeɖefia 18:4; 2 Korintotɔwo 6:14-17.
Nu Kae Nye ‘Dzota’ La?
Eya Kee Nye Dzo Mavɔ Alo Gehena?
Dzota nye kpɔɖeŋu na tsɔtsrɔ̃ mavɔ.
Esɔ kple Gehena, gake eto vovo na tsiẽƒe si gɔme woɖena le Biblia aɖewo me be dzo mavɔ.
Menye ta ŋutɔŋutɔe o
Mawunyakpukpui atɔ̃ siwo me "dzota " dze le la ɖee fia be menye ta ŋutɔŋutɔe o, ke boŋ kpɔɖeŋumɔ nue wozãe le.
(Nyaɖeɖefia 19:20; 20:10, 14, 15; 21:8) Wotsɔ nu vovovo siawo ƒu gbe ɖe dzota la me:
Abosam.
(Nyaɖeɖefia 20:10) Esi wònye gbɔgbɔmenuwɔwɔe Abosam nye ta la, dzo ŋutɔŋutɔ mate ŋu afiãe o.​ 2 Mose 3:2; Ʋɔnudrɔ̃lawo 13:20.
Ku.
(Nyaɖeɖefia 20:14) Menye ŋutilãmenue ku nye o, efia dɔmawɔmawɔ alo agbemanɔmanɔ.(Nyagblɔla 9:10) Dzo mate ŋu afiã ku ŋutɔŋutɔ o.
"Lã wɔadã la kple aʋatsonyagblɔɖila. "
(Nyaɖeɖefia 19:20) Esi wònye be kpɔɖeŋunuwoe nu siawo nye ta la, ɖe susu mele be míaƒo nya ta be kpɔɖeŋunue dzota si me wotsɔ wo ƒu gbe ɖo la hã nye oa?​ Nyaɖeɖefia 13:11, 12; 16:13.
Etsi tsitre ɖi na tsɔtsrɔ̃ mavɔ
Biblia gblɔ be dzota la "le tsitre ɖi na ku evelia. "
(Nyaɖeɖefia 20:14; 21:8) Ku gbãtɔ si ŋu woƒo nu tsoe le Biblia me lae nye ku si Adam ƒe nu vɔ̃ he va mía dzi eye woate ŋu aɖe amewo tso ku sia me to tsitretsitsia dzi.
Eye Mawu ava ɖe ku sia ɖa mlɔeba.​ 1 Korintotɔwo 15:21, 22, 26.
Womete ŋu aɖe ame tso kpɔɖeŋudzota la me o
Dzota ya le tsitre ɖi na ku ƒomevi bubu alo ku evelia.
Togbɔ be eya hã nye agbemanɔmanɔ keŋkeŋ ƒe nɔnɔme hã la, eto vovo sãsãsã na gbãtɔa, elabena Biblia megblɔ nya aɖeke tso tsitretsitsi tso ku sia me ŋu o.
Le kpɔɖeŋu me, Biblia gblɔ be "ku kple Tsiẽƒe ƒe safuiwo le " Yesu si, eye esia ɖee fia be ŋusẽ le esi be wòafɔ ame siwo ku le Adam ƒe nu vɔ̃a ta la.
(Nyaɖeɖefia 1:18; 20:13) Ke hã, dzota ya ƒe safui mele Yesu loo alo ame bubu aɖeke si o.
Kpɔɖeŋudzota sia le tsitre ɖi na tohehe mavɔ si nye tsɔtsrɔ̃ mavɔ.​ 2 Tesalonikatɔwo 1:9.
Dzota la kee nye Gehena, si gɔmee nye Hinom Bali
Nya Gehena (Helagbe, geenna) dze le Biblia me zi 12 sɔŋ.
Eya hã nye tsɔtsrɔ̃ mavɔ, abe ale si wòle le dzota gome ene.
Togbɔ be woɖe nya sia gɔme le Biblia aɖewo me be "dzo mavɔ " (tsiẽƒe) hã la, Gehena to vovo na tsiẽƒe (Hebrigbe sheohl, Helagbe haides).
Blema Hinom Bali si nɔ Yerusalem-dua godo si me dzo nɔa bibim le ɖaa
Hinom Bali
"Gehena " ƒe gɔmeɖeɖe tẽe nye "Hinom Bali, " si nye bali aɖe le Yerusalem-dua godo tututu.
Le Biblia-ŋlɔɣiwo la, dua me tɔwo kɔa gbeɖuɖɔ le balia me.
Wona dzo nɔa bibim le afi ma ɣesiaɣi ale be gbeɖuɖɔwo nabi; eye nyéwo ɖua nu siwo dzoa mete ŋu fiã o.
Yesu zã Gehena tsɔ wɔ kpɔɖeŋu na tsɔtsrɔ̃ mavɔ.
(Mateo 23:33) Egblɔ be "nyéwo mekuna " le Gehena o, "eye dzo metsina " le afi ma o.
(Marko 9:47, 48) Eto nya siawo dzi le nu ƒom tso nu siwo yia edzi le Hinom Bali la me kple nyagblɔɖi si le Yesaya 66:24 me hã ŋu. Mawunyakpukpui ma gblɔ be: "Woado ayi aɖakpɔ ame siwo da vo ɖe ŋunye la ƒe kukuawo; elabena woƒe nyéwo maku o, eye woƒe dzo la matsi o. "
Yesu ƒe kpɔɖeŋu sia mefia funyafunyawɔwɔ ame o, ke boŋ tsɔtsrɔ̃ ɖikaa.
Ŋutilã kukuwo domee dzo kple nyéwo gblẽna, menye ame gbagbewo o.
Biblia megblɔ nya aɖeke si fia be ame siwo yi Gehena la ate ŋu afɔ o.
"Dzota " la kple "Gehena ƒe dzo la " siaa le tsitre ɖi na tsɔtsrɔ̃ mavɔ. Nyaɖeɖefia 20:14, 15; 21:8; Mateo 18:9.
Aleke "woawɔ fu wo zã kple keli tegbetegbee "?
Ne tsɔtsrɔ̃ koe dzota la le tsitre ɖi na ɖe, ke nu ka tae Biblia gblɔ be "woawɔ fu " Abosam, lã wɔadã la kple aʋatsonyagblɔɖila la le eme "zã kple keli tegbetegbee "?
(Nyaɖeɖefia 20:10) Na míadzro susu ene siwo tae mate ŋu anye be fuwɔwɔ ame ŋutɔŋutɔe wowɔnɛ le afi sia o la me:
Hafi woate ŋu anɔ funyafunya wɔm Abosam tegbee la, ke ahiã be wòanɔ agbe tegbee.
Evɔ Biblia gblɔ be woaxɔ ŋusẽ le esi alo atsrɔ̃e ɖa keŋkeŋ.​ Hebritɔwo 2:​14.
Mawu ƒe nunanae agbe mavɔ nye, menye tohehee o.​ Romatɔwo 6:​23.
Kpɔɖeŋunuwoe lã wɔadã la kple aʋatsonyagblɔɖila nye, eya ta womate ŋu awɔ funyafunya wo o.
Biblia me nyawo ɖee fia be funyafunya si woawɔ Abosam la tsi tsitre ɖi na mɔxexe ɖe enu alo etsɔtsrɔ̃ ɖa tegbee.
Nyagbe "woawɔ fu " si wozã le Biblia me la agate ŋu afia "mɔxexe ɖe ame nu. "
Le kpɔɖeŋu me, woɖe Helagbe me nya si gɔmee nye "ŋutasẽlawo " gɔme le Biblia geɖewo me le Mateo 18:34 be "gaxɔdzikpɔlawo. " Esia ɖee fia be kadodo aɖe le ‘fuwɔwɔ ame’ kple "mɔxexe ɖe ame nu " dome.
Nenema ke le Mateo 8:​29 kple Luka 8:​30, 31 siwo ƒo nu tso nudzɔdzɔ ɖeka ŋu la, wotsɔ ‘fuwɔame’ sɔ kple ‘aʋli me,’ si le tsitre ɖi na dɔmawɔmawɔ alo ku.
(Romatɔwo 10:7; Nyaɖeɖefia 20:1, 3) Le nyateƒe me la, wozã "woawɔ fu " alo "wɔ fu " le kpɔɖeŋunyagbɔgblɔ nu le Nyaɖeɖefia ƒe agbalẽa me zi geɖe. Nyaɖeɖefia 9:5; 11:10; 18:7, 10.
Nu Kae Nye Xaxa Gã La?
Biblia gblɔe ɖi be ɣeyiɣi sia ava le "ŋkeke mamlɛawo " alo "nuwuɣi " la me.
(2 Timoteo 3:1; Daniel 12:4) "Anye xaxa si tɔgbi meva kpɔ tso esime Mawu wɔ xexea va se ɖe fifi o, eye etɔgbi megale vava ge ake o. "​ Marko 13:19; Daniel 12:1; Mateo 24:21, 22.
Nu siwo adzɔ le xaxa gã la me
Alakpasubɔsubɔhawo tsɔtsrɔ̃.
Woatsrɔ̃ alakpasubɔsubɔhawo alɔ tsɔtsɔe wòawɔ nuku na amewo.
(Nyaɖeɖefia 17:​1, 5; 18:​9, 10, 21) Dunyaheŋusẽ siwo katã le megbe na Dukɔ Ƒoƒuawo ye Mawu azã atsɔ awɔ esia.​ Nyaɖeɖefia 17:3, 15-18.
Subɔsubɔha vavãtɔ dzi dzedze.
Dukɔwo ƒe ƒuƒoƒo si woyɔ le Ezekiel ƒe ŋutega me be "Gog, si tso Magog-nyigba dzi " la adze agbagba be yeatsrɔ̃ ame siwo le subɔsubɔha vavãtɔ me.
Gake Mawu akpɔ esubɔlawo ta tso tsɔtsrɔ̃ ma me.​ Ezekiel 38:​1, 2, 9-​12, 18-​23.
Ʋɔnudɔdrɔ̃ anyigbadzinɔlawo.
Yesu adrɔ̃ ʋɔnu amewo katã, eye "wòama amewo me tso wo nɔewo gbɔ, abe ale si alẽkplɔla maa alẽwo tso gbɔ̃wo gbɔe ene. "
(Mateo 25:31-​33) Nu si dzi Yesu anɔ te ɖo adrɔ̃ ʋɔnu amee nye nenye be amea na kpekpeɖeŋu ‘nɔviawo,’ siwo nye ame siwo aɖu fia kplii le dziƒo, alo mena kpekpeɖeŋu wo o.​ Mateo 25:34-​46.
Ame siwo aɖu dzi le Fiaɖuƒea me nu ƒoƒo ƒu.
Nuteƒewɔla siwo wotia be woaɖu fia kple Kristo la awu woƒe anyigbadzigbenɔnɔ nu eye woafɔ wo ɖe tsitre woayi dziƒo.​ Mateo 24:31; 1 Korintotɔwo 15:50-53; 1 Tesalonikatɔwo 4:15-17.
Armagedon.
Wogayɔ "Mawu Ŋusẽkatãtɔ la ƒe ŋkeke gã la ƒe aʋawɔwɔ " la be "Yehowa ƒe ŋkeke la. "
(Nyaɖeɖefia 16:14, 16; Yesaya 13:9; 2 Petro 3:12) Kristo atsrɔ̃ ame siwo woabu fɔ le ʋɔnudɔdrɔ̃ mamlɛa me.
(Zefaniya 1:18; 2 Tesalonikatɔwo 1:6-10) Esiawo dometɔ aɖee nye xexea me katã ƒe dunyahenuɖoanyia, si woɖɔ le Biblia me be lã wɔadã si ta adre li na la.​ Nyaɖeɖefia 19:19-​21.
Nu siwo adzɔ le xaxa gã la megbe
Satana kple gbɔgbɔ vɔ̃wo lelé ade aʋli me.
Mawudɔla sẽŋu aɖe alé Satana kple gbɔgbɔ vɔ̃wo ade "aʋli me, " si fia dɔmawɔmawɔ ƒe nɔnɔme si sɔ kple ku.
(Nyaɖeɖefia 20:​1-3) Woate ŋu atsɔ nɔnɔme si me Satana anɔ le aʋlia me asɔ kple gamenɔnɔ; magate ŋu akpɔ ŋusẽ ɖe naneke dzi le teƒe aɖeke o.​ Nyaɖeɖefia 20:7.
Ƒe Akpa Ðeka Dziɖuɖua dze egɔme.
Mawu Fiaɖuƒea adze eƒe ƒe 1,000 dziɖuɖua, si ahe yayra manyagblɔwo vɛ na amegbetɔwo la gɔme.
(Nyaɖeɖefia 5:​9, 10; 20:​4, 6) "Ameha gã " aɖe si xexlẽme meli na o ado "go tso xaxa gã la me, " si fia be woatsi agbe eye woakpɔ Ƒe Akpe Ðeka Dziɖuɖua ƒe gɔmedzedze le anyigba dzi.​ Nyaɖeɖefia 7:​9, 14; Psalmo 37:​9-​11.
Nu Kae Nye Armagedon-ʋa La?
Armagedon-ʋa nye aʋa mamlɛtɔ si ayi edzi le Mawu kple amegbetɔwo ƒe dziɖuɖuwo dome.
Fifia gɔ̃ hã la, dziɖuɖu siawo kple wo dzi delawo tsi tsitre ɖe Mawu ŋu le esi wogbe be yewomabɔbɔ ɖe eƒe dziɖuɖu te o ta.
(Psalmo 2:2) Armagedon-ʋaa ava ɖe amegbetɔwo ƒe dziɖuɖuwo ɖa.​ Daniel 2:​44.
Zi ɖeka koe nya "Armagedon " dze le Biblia bliboa me le Nyaɖeɖefia 16:16.
Nyaɖeɖefia ƒe agbalẽa gblɔe ɖi be woaƒo "anyigba blibo la dzi fiawo " nu ƒu "hena Mawu Ŋusẽkatãtɔ la ƒe ŋkeke gã la ƒe aʋawɔwɔ " "ɖe teƒe, si woyɔna le Hebrigbe me be Harmagedon [Armagedon]. "​ Nyaɖeɖefia 16:14.
Ame kawoe awɔ Armagedon-ʋa la?
Yesu Kristo anɔ ŋgɔ na Mawu ƒe dziƒoʋakɔ la woaɖu Mawu ƒe futɔwo dzi.
(Nyaɖeɖefia 19:11-16, 19-21) Futɔ siawo dometɔ aɖewoe nye ame siwo tsi tsitre ɖe Mawu ƒe ŋusẽ ŋu eye wodoa vlo Mawu.​ Ezekiel 39:7.
Ðe woawɔ Armagedon-ʋa la le Asia ƒe ɣedzeƒenutowo mea?
Menye nuto ɖeka aɖe me koe woawɔ Armagedon-ʋa la le o, ke boŋ anyigba blibo la katã dzie.​ Yeremiya 25:32-34; Ezekiel 39:17-20.
Wogayɔa Armagedon be "Har–​Magedon " (Hebrigbe me nya Har Meghiddhon), si fia "Megido To. "
Le blema la, Megido nye blema Israel ƒe nuto aɖe.
Wowɔ aʋa gãwo le nuto ma me eye woŋlɔ aʋa siawo dometɔ aɖewo ƒe ŋutinya ɖe Biblia me.
(Ʋɔnudrɔ̃lawo 5:19, 20; 2 Fiawo 9:27; 23:29) Ke hã, Armagedon mate ŋu afia teƒe ŋutɔŋutɔ aɖe si le blema Megido o.
To gã aɖeke mele afi ma o, eye Mawu ƒe futɔ siwo le aʋa wɔ ge kplii la katã hã mate ŋu anɔ Yezreel-balia me o.
Ke boŋ Armagedon nye dzesi na nɔnɔme aɖe si ado mo ɖa le anyigba dzi esime dukɔwo katã atso ɖe Mawu ƒe dziɖuɖu ŋu.
Togbɔ be míenya aʋawɔnu siwo tututu Mawu azã o hã la, nu siwo wòzã tsɔ wɔ aʋa le blema la gakpɔtɔ le esi.
Wo dometɔ aɖewoe nye tsikpewo, anyigbaʋuʋuwo, tsiɖɔɖɔwo, tsidzadza gãwo, dzo kple aŋɔ, dzikedzo kple dɔléle vɔ̃ɖiwo.
(Hiob 38:22, 23; Ezekiel 38:19, 22; Habakuk 3:10, 11; Zakariya 14:12) Eye ate ŋu adzɔ hã be Mawu ƒe futɔwo natɔtɔ ahawu wo nɔewo, ke hã woakpɔe adze sii kɔtɛe be Mawue le aʋa wɔm kple yewo.​ Ezekiel 38:21, 23; Zakariya 14:13.
Ðe Armagedon anye xexea me ƒe nuwuwua?
Manye míaƒe anyigba la ƒe nuwuwu o, elabena anyigba anye amegbetɔwo nɔƒe tegbee.
(Psalmo 37:29; 96:10; Nyagblɔla 1:4) Armagedon manye amegbetɔƒomea ƒe nuwuwu o, ɖe Mawu le aʋa sia dzi to ge boŋ aɖe esubɔla siwo anye "ameha gã " aɖe.​ Nyaɖeɖefia 7:9, 14; Psalmo 37:34.
Togbɔ be nya "xexea me " fiaa anyigba le Biblia me hã la, wotea ŋu zãnɛ le Biblia me ɣeaɖewoɣi wòfiaa amegbetɔ vɔ̃ɖi siwo tsi tsitre ɖe Mawu ŋu.
(1 Yohanes 2:15-17) Le gɔmesese sia ya nu la, Armagedon nye "xexea me ƒe nuwuwu. "​ Matthew 24:3, Eʋegbe Biblia.
Ɣekaɣie Armagedon-ʋaa adzɔ?
Esime Yesu nɔ nu ƒom tso "xaxa gã " si ƒe nuwuwue Armagedon-ʋaa adzɔ ŋu la, egblɔ be: "Le ŋkeke ma kple gaƒoƒo ma ŋuti la, ame aɖeke menyae o, mawudɔla siwo le dziƒo la menyae o, eye Vi la hã menyae o, negbe Fofo la ko. "
(Mateo 24:21, 36) Ke hã, Biblia ɖee fia be Armagedon-ʋaa adzɔ le Yesu ƒe anyinɔɣi si womakpɔ kple ŋku o la me, eye eƒe anyinɔɣi sia dze egɔme le ƒe 1914 me.​ Mateo 24:37-​39.
Ðe Woatsrɔ̃ Anyigba La?
Kpao, womatsrɔ̃ anyigba, atɔ dzoe wòafiã, alo awɔ bubu ɖe eteƒe gbeɖe o.
Biblia fia nu be Mawu wɔ anyigba la be woanɔ edzi tegbee.
"Ame dzɔdzɔewo anyi anyigba la dome, eye woanɔ edzi tegbee. " Psalmo 37:29.
"[Mawu] ɖo anyigba gɔme anyi ɖe eƒe anyinɔwo dzi; maʋã akpɔ o tso mavɔ me yi mavɔ me. " Psalmo 104:5.
"Anyigba . . . li tegbee. " Nyagblɔla 1:4.
"Anyigba la Mèla kple Ewɔla, Ame si ɖo egɔme anyi, menye ɖeko wòwɔe dzodzro o, ke boŋ ɖe wòmèe be woanɔ edzi. " Yesaya 45:18.
Ðe amegbetɔwo agblẽ anyigba la?
Mawu maɖe mɔ be amegbetɔwo nato ɖiƒoƒonuwɔnawo, aʋawɔwɔ alo mɔ bubu aɖeke dzi agblẽ anyigba gbidii o.
Ke boŋ ‘atsrɔ̃ ame siwo le anyigba la gblẽm.’
(Nyaɖeɖefia 11:18) Aleke wòawɔ esiae?
Mawu aɖɔli amegbetɔwo ƒe dziɖuɖu siwo mete ŋu kpɔ anyigbaa ta o la kple eƒe Dziƒofiaɖuƒe deblibo la.
(Daniel 2:44; Mateo 6:9, 10) Mawu ƒe Vi, Yesu Kristo ye anye Fiaɖuƒe ma ƒe Fia.
(Yesaya 9:6, 7) Esime Yesu nɔ anyigba dzi la, ekpɔ ŋusẽ wɔnuku ɖe dzɔdzɔmeŋusẽwo dzi.
(Marko 4:35-41) Eya ta abe Mawu Fiaɖuƒea ƒe Fia ene la, Yesu akpɔ ŋusẽ ɖe anyigba la kple emenuwo dzi.
Agbugbɔ awɔ alo atrɔ asi le anyigbadzinuwo ŋu woazu yeye, abe ale si wònɔ va yi le Eden-bɔ me ene. Mateo 19:28; Luka 23:43.
Ðe Biblia megblɔ be woatɔ dzo anyigbaa oa?
Ao, menye nenemae o.
Susu totro sia tso ale si amewo mese 2 Petro 3:7 me nyawo gɔme nyuie o la gbɔ, afi ma gblɔ be: ‘Wodzra dziƒo kple anyigba si li fifia la ɖo ɖi na dzo.’
Kpɔ susu vevi eve siwo kpe ɖe mía ŋu míese nu si nya mawo fia gɔme la ɖa:
Biblia zãa nya "dziƒo, " "anyigba, " kple "dzo " wofiaa nu vovovowo.
Le kpɔɖeŋu me, 1 Mose 11:1 gblɔ be: "Anyigba blibo la katã doa gbe ɖeka. "
Le afi sia la, "anyigba " la fia amegbetɔƒomea.
Nya siwo ƒo xlã 2 Petro 3:7 na míese nu si dziƒo, anyigba kple dzo siwo woyɔ le afi ma fia la gɔme.
Hafi Petro nagblɔ nya si le kpukpui 7 me la, eƒo nu tso Noa ƒe ŋkekea me Tsiɖɔɖɔa me nudzɔdzɔa ŋu le kpukpui 5 kple 6 me.
Ɣemaɣi la, wotsrɔ̃ blema xexea, gake womewɔ naneke míaƒe anyigba la o.
Ke boŋ, Tsiɖɔɖɔa tsrɔ̃ "anyigba " alo ameƒome sẽŋuta la.
(1 Mose 6:11) Etsrɔ̃ "dziƒo " tɔgbi aɖe si nye ame siwo nɔ ameƒomea dzi ɖum ɣemaɣi la hã.
Eya ta ame vɔ̃ɖiwoe wotsrɔ̃, ke menye míaƒe anyigba la ŋutɔ o.
Noa kple eƒe ƒomea tsi agbe le xexe ma tsrɔ̃ɣi eye wonɔ anyigba la dzi le Tsiɖɔɖɔa megbe. 1 Mose 8:15-18.
Abe Tsiɖɔɖɔa ene la, tsɔtsrɔ̃, alo "dzo " si ŋu 2 Petro 3:7 ƒo nu tsoe la ahe ame vɔ̃ɖiwo ƒe xexea va nuwuwui, ke menye anyigba la ŋutɔ o.
Mawu do "dziƒo yeye kple anyigba yeye, siwo me dzɔdzɔenyenye anɔ " la ŋugbe na mí. (2 Petro 3:13) "Dziƒo yeye " alo dziɖuɖu yeye si nye Mawu Fiaɖuƒea aɖu "anyigba yeye, " alo amegbetɔƒome yeye dzi.
Le Fiaɖuƒe ma ƒe dziɖuɖu te la, anyigbaa azu paradiso si me ŋutifafa axɔ aƒe ɖo.
Nyaɖeɖefia 21:1-4.
Ele vevie be míase ale si Biblia zã nya "xexea " gɔme, esia akpe ɖe mía ŋu míanya ɣeyiɣi si xexea ƒe nuwuwu ava.
Zi geɖe la, Helagbe me nya ko′smos, si gɔme woɖena be "xexea, " fiana amegbetɔƒomea, vevietɔ ame siwo meɖoa to Mawu alo wɔa eƒe lɔlɔ̃nu o.
(Yohanes 15:18, 19; 2 Petro 2:5) Ɣeaɖewoɣi la, wozãa nya ko′smos wòkuna ɖe amegbetɔwo ƒe nuɖoanyia ŋu, eye esia lɔ asitsahabɔbɔwo, dunyahehabɔbɔwo kple subɔsubɔhawo ɖe eme. 1 Korintotɔwo 7:31; 1 Yohanes 2:15, 16.
Nu kae nye "xexea me ƒe nuwuwu "?
Woagate ŋu aɖe nya, "xexea me ƒe nuwuwu, " si dze le Biblia gɔmeɖeɖe aɖewo me la, gɔme be "nuɖoanyia ƒe nuwuɣi. "
(Mateo 24:3) Nya ma mefia be woatsrɔ̃ anyigba alo amegbetɔwo katã o, ke boŋ efia be amegbetɔwo ƒe nuɖoanyia awu enu. 1 Yohanes 2:17.
Biblia na míenya be "woatsrɔ̃ ame vlowo, " ale be ame nyuiwo nate ŋu ase vivi na agbea le anyigba dzi.
(Psalmo 37:9-11) Ame vlowo ƒe tsɔtsrɔ̃ sia adze egɔme le "xaxa gã " la me, eye wòawu enu le Armagedon-ʋa la me. Mateo 24:21, 22; Nyaɖeɖefia 16:14, 16.
Ɣekaɣie xexea ƒe nuwuwu ava?
Yesu gblɔ be: "Le ŋkeke ma kple gaƒoƒo ma ŋuti la, ame aɖeke menyae o, mawudɔla siwo le dziƒo la menyae o, eye Vi la hã menyae o, negbe Fofo la ko. "
(Mateo 24:36, 42) Egblɔ kpee be nuwuwua ava le vo me, "le gaƒoƒo si miesusu be eya dzie wòava o la dzi. " Mateo 24:44.
Togbɔ be míate ŋu anya ŋkekea kple gaƒoƒoa o hã la, Yesu gblɔ "dzesi, " alo nudzɔdzɔ siwo aɖee afia be xexea ƒe nuwuwu gogo.
(Mateo 24:3, 7-14) Biblia yɔ ɣeyiɣi si me nudzɔdzɔ mawo ava eme la be "nuwuɣi la, " kple "ŋkeke mamlɛawo. " Daniel 12:4; 2 Timoteo 3:1-5.
Ðe nane agasusɔ ne wotsrɔ̃ xexea?
Anyigba akpɔtɔ anɔ anyi, elabena Biblia gblɔ be "maʋã akpɔ o tso mavɔ me yi mavɔ me. "
(Psalmo 104:5) Eye anyigba dzi ayɔ fũu kple amewo, abe ale si Biblia do ŋugbee ene be: "Ame dzɔdzɔewo anyi anyigba la dome, eye woanɔ edzi tegbee. "
(Psalmo 37:29) Mawu ana nuwo nanɔ abe ale si wòɖoe tso gɔmedzedzea me ene:
Anyigba azu Paradiso. Yesaya 35:1; Luka 23:43.
Dedienɔnɔ kple nudzedziname axɔ aƒe ɖi. Mika 4:4.
Ame sia ame awɔ dɔ nyui si me dzidzeme le. Yesaya 65:21-23.
Dɔléle kple amegãkuku alo nyagãkuku maganɔ anyi o. Hiob 33:25; Yesaya 33:24.
Ame siwo le paradiso me le dzidzɔ dom na wo ɖokuiwo le ƒuta
Nu Kae Mawu Fiaɖuƒea Awɔ Na Mí?
Mawu Fiaɖuƒea ava xɔ ɖe amegbetɔwo ƒe dziɖuɖuwo katã teƒe eye wòaɖu anyigba bliboa dzi.
(Daniel 2:44; Nyaɖeɖefia 16:14) Ne esia nya va eme ko la, ke Mawu Fiaɖuƒea. . .
Aɖe ame vɔ̃ɖi siwo ƒe ɖokuitɔdidinuwɔnawo gblẽa nu le mía ŋu la ɖa.
"Woatsrɔ̃ ame vɔ̃ɖiwo ɖa le anyigba dzi. "
Lododowo 2:22.
Atsi aʋawɔwɔ nu tegbee.
"[Mawu atsi] aʋawɔwɔwo nu va se ɖe anyigba ƒe mlɔenu ke. "
Psalmo 46:9.
Ahe nunyoname kple dedienɔnɔ ava anyigba dzi.
"Ame sia ame abɔbɔ nɔ anyi ɖe eƒe wainka kple eƒe gboti te bɔkɔɔ. "
Mixa 4:4.
Ana anyigba nazu paradiso.
"Gbegbe kple gbedadaƒo akpɔ dzidzɔ, tagba atso aseye, eye wòaƒo se abe dzogbenya ene. "
Yesaya 35:1.
Ana ame sia ame nakpɔ dɔ nyui awɔ eye woƒe dzi adze eme.
"[Mawu ƒe] ame tiatiawo aɖu woawo ŋutɔ ƒe asinudɔwɔwɔwo.
Womadze agbagba dzodzro o. "
Yesaya 65:21-23.
Aɖe dɔléle ɖa keŋkeŋ.
"Duametɔ aɖeke magblɔ be, yele dɔ lém o. "
Aɖe amegãkuku ɖa.
"Ekema dzo aɖo eƒe lãme abe ɖekakpui ene, eye wòagaɖo eƒe ɖekakpuiŋkekewo me. "
Hiob 33:25.
Agbɔ agbe ame kukuwo.
"Ame siwo katã le ŋkuɖodziyɔdowo me la ase [Yesu ƒe] gbe, eye woado go. "
Aleke Woawɔ Ahe Ŋutifafa Ava Anyigba Dzi?
Ŋutifafa ava anyigba dzi gake manye to amegbetɔwo ƒe agbagbadzedze me o. Ke boŋ Mawu Fiaɖuƒe, dziɖuɖu si le dziƒo, si dzi Yesu le fia ɖum le lae ahe ŋutifafaa vɛ.
Kpɔ nya siwo Biblia gblɔ tso mɔkpɔkpɔ wɔnuku sia ŋu la ɖa.
Mawu atsi "aʋawɔwɔwo nu va se ɖe anyigba ƒe mlɔenu ke, " eye wòato esia me awɔ ɖe ŋugbe si wòdo be yeana "ŋutifafa nanɔ ame siwo ŋu [yekpɔa] ŋudzedze ɖo la dome le anyigba dzi " la dzi.
Psalmo 46:10; Luka 2:14.
Mawu Fiaɖuƒe si le dziƒo la aɖu anyigba bliboa dzi.
(Daniel 7:14) Dziɖuɖu sia si aɖu xexea me katã dzi la aɖe dulɔlɔ̃ si gbɔ aʋawɔwɔ geɖe tsona la ɖa keŋkeŋ.
Woyɔ Yesu ame si nye Mawu Fiaɖuƒea ƒe Fia la be "ŋutifafafia " eye akpɔ egbɔ be "seƒeɖo manɔe na ŋutifafa " o.
Yesaya 9:5, 6.
Womaɖe mɔ na ame siwo ɖoe kplikpaa be ŋutasẽnuwo koe yewoanɔ wɔwɔm la be woanɔ Fiaɖuƒe ma te o, elabe Mawu ƒe "luʋɔ léa fu . . . ame si lɔ̃a ŋutasẽnuwɔwɔ. "
Psalmo 11:5; Lododowo 2:22.
Mawu fiaa eteviwo ale si woanɔ ŋutifafa me kple wo nɔewo.
Eye Biblia ɖɔ nu nyui siwo le dodom tso nufiame sia me ale: "Woatsɔ woƒe yiwo atu kodziwoe, eye woatsɔ woƒe akplɔwo atu hɛ gobɛwoe; dukɔ magatsɔ yi ɖe dukɔ ŋu azɔ o, eye womagasrɔ̃ aʋawɔwɔ hã azɔ o. "
Yesaya 2:3, 4.
Fifia gɔ̃ hã la, ame miliɔn geɖe siwo le xexea me godoo le ale si woanɔ ŋutifafa me kple wo haviwo srɔ̃m tso Mawu gbɔ.
(Mateo 5:9) Togbɔ be míenye gbegbɔgblɔ vovovo dolawo eye míetso dukɔ siwo wu 230 me hã la, míegbe be mímatsɔ yi ɖe mía haviwo ŋu o.
Yehowa Ðasefowo le ale si woanɔ ŋutifafa me kple wo haviwo la srɔ̃m egbea
Ame Kawoe Nye "Nunyala Etɔ̃awo "?
Mawue Na Betlehem Ƒe "Ɣletivi " La Fia Mɔ Woa?
Ame geɖe gblɔna be "nunyala etɔ̃ " alo "fia etɔ̃ " ye va kpɔ Yesu ɖa esime wodzii, abe ale si wòdzena le Kristmas ɖuɖu ŋuti kɔnuwo me ene, gake Biblia megblɔ be "nunyala etɔ̃ " alo "fia etɔ̃ " ye va kpɔe ɖa o.
(Mateo 2:1) Ke boŋ, Nyanyuigbalẽŋlɔla Mateo zã Helagbe me nya ma’goi tsɔ ɖɔ ame siwo va kpɔ Yesu ɖa.
Anɔ eme be nyagbe ma ku ɖe ame siwo bi ɖe ɣletivimefakaka kple gbɔgbɔyɔyɔ ƒe nuwɔna bubuwo me ŋu.
Biblia gɔmeɖeɖe geɖe yɔ wo be "ɣletivimefakalawo " alo "akunyawɔlawo. "
‘Nunyala’ nenie wonye?
Fiawoe "nunyalawo " nyea?
"Nunyalawo " ƒe ŋkɔwo ɖe?
Ɣekaɣie "nunyalawo " yi ɖakpɔ Yesu ɖa?
Mawue na Betlehem ƒe "ɣletivi " la fia mɔ ‘nunyalawoa’?
Biblia megblɔe o, gake susu vovovowoe le amewo si ku ɖe woƒe xexlẽme ŋu.
Numekugbalẽ aɖe gblɔ be: "Ame geɖe siwo le Asia nutowo me xɔe se be wonye Akunyawɔla [alo nunyala] 12, gake ame siwo le Europa kple Amerika dukɔwo me la xɔe se be ame etɔ̃e, ɖewohĩ le esi wotsɔ nunana etɔ̃, siwo nye ‘sika, lifi kple mire’ (Mateo 2:11) vɛ na ɖevi sue la ta. " Encyclopedia Britannica.
Togbɔ be nenemae wòdzena le nutatawo me le Kristmas ɖuɣi hã la, Biblia ƒe akpa aɖeke megblɔ be fiawoe wonye o.
Numekugbalẽ ma ke gblɔ be ƒe alafa geɖe le Yesu dzidzi megbe la, amewo va "kpa nyawo " kpe ŋutinya si ku ɖe Yesu ƒe dzidzi ŋu, eye ame geɖe va nɔ gbɔgblɔm be ame siwo va kpɔe ɖa la nye fiawo.
Biblia meyɔ ɣletivimefakalaawo ƒe ŋkɔwo o.
Numekugbalẽ bubu gblɔ be: "Ŋkɔ siwo amewo dze agbagba tsɔ na wo, (abe Gaspar, Melchior, kple Balthasar ene) la nye ŋkɔ kpakpawo ko. " The International Standard Bible Encyclopedia.
Anye be ɣletivimefakalawo va kpɔ Yesu ɖa ɣleti aɖewo le edzidzi megbe.
Míenya esia elabena Fia Herodes, si di be yeawu Yesu la, ɖe gbe be woawu ŋutsuvi siwo katã xɔ ƒe eve kple esiwo mexɔ nenema haɖe o.
Nya siwo wòse tso ɣletivimefakalawo gbɔ la dzie wònɔ te ɖo gblɔ be woawu ɖevi siwo xɔ va se ɖe ƒe eve.
Mateo 2:16.
Menye zã si me wodzi Yesu ye ɣletivimefakalawo va kpɔe ɖa o.
Biblia gblɔ be: "Esi woge ɖe aƒea me la, wokpɔ ɖevi la kple dadaa Maria. "
(Mateo 2:11) Esia ɖee fia be ɣemaɣi la, ƒomea nɔ aƒe aɖe me eye Yesu meganye vidzĩ le lãnuɖunu me o.
Luka 2:16.
Ame aɖewo xɔe se be Mawue dɔ nu si amewo yɔna be Betlehem ƒe ɣletivi la be wòafia mɔ ɣletivimefakalawo ayi Yesu gbɔ.
Kpɔ nu si tae nya ma mate ŋu anye nyateƒe o la ɖa.
Nu si dze abe ɣletivi ene la kplɔ ɣletivimefakalawo yi Yerusalem gbã.
Biblia gblɔ be: "Ɣletivimefakalawo tso Ɣedzeƒe va Yerusalem, eye wobia be: ‘Afi kae Yudatɔwo ƒe fia si wodzi la le?
Elabena míekpɔ eƒe ɣletivi esime míenɔ Ɣedzeƒe, eye míeva be míade bubu eŋu.’
" Mateo 2:1, 2.
Fia Herodes ye nye ame gbãtɔ si fia mɔ ɣletivimefakalawo be woayi Betlehem, ke menye "ɣletivi " lae o.
Esi Herodes se be wodzi fia bubu, si nye "Yudatɔwo ƒe fia " la, eku nu me tsitotsito tso afi si woadzi Kristo si ŋugbe wodo la le.
(Mateo 2:3-6) Esi Herodes se be Betlehem ye woadzii le la, egblɔ na ɣletivimefakalawo be woayi afi ma, adi ɖevia, eye woatrɔ ava ka eta na ye.
Esia yomee ɣletivimefakalawo ɖo ta Betlehem.
Biblia gblɔ be: "Esi wose fia la ƒe nyawo vɔ la, wodze mɔ, eye kpɔ ɖa, ɣletivi si wokpɔ esime wonɔ Ɣedzeƒe la dze wo ŋgɔ ʋuu va tɔ ɖe aƒe si me ɖevia le la tame. "
Mateo 2:9.
"Ɣletivi " si ɣletivimefakalawo kpɔ la wɔe be nanewo dzɔ si na Yesu ƒe agbe ɖo afɔku me eye wòwɔe be wowu ɖevi manyaɖekewo.
Esi ɣletivimefakalawo dzo le Betlehem la, Mawu xlɔ̃ nu wo be woagatrɔ ayi ɖe Herodes gbɔ o.
Mateo 2:12.
Aleke Herodes wɔ nui?
Biblia gblɔ be: "Esi Herodes kpɔ be ɣletivimefakalaawo flu ye la, edo dziku vevie, eye wòdɔ amewo woyi Betlehem kple eƒe nutowo katã me ɖawu ŋutsuvi siwo katã xɔ ƒe eve kple esiwo mexɔ nenema haɖe o la ɖe ale si wòbia ɣeyiɣi la tsitotsito tso ɣletivimefakalaawo gbɔe la nu. "
(Mateo 2:16) Mate ŋu adzɔ gbeɖe be nu vɔ̃ɖi ma natso Mawu gbɔ o.
Hiob 34:10.
Afi Kae Kain Kpɔ Srɔ̃ Le Ðe?
Atsu kple asi gbãtɔ ƒe ŋgɔgbevi si nye Kain la, anya ɖe nɔvianyɔnu loo, alo nyɔnu bubu si nye eƒe ƒometɔ kplikplikpli.
Ne míedzro nya si Biblia gblɔ tso Kain kple eƒe ƒomea ŋu me la, míate ŋu aƒo nya ta alea.
Kain kple eƒe ƒomea ŋuti nya veviwo
Amegbetɔwo katã dzɔ tso Adam kple Xawa me.
Mawu ‘na dukɔ sia dukɔ dzɔ tso ame ɖeka [Adam] me, be woanɔ anyigba blibo la dzi.’
(Dɔwɔwɔwo 17:26) Adam srɔ̃, Xawa, va nye "amegbetɔwo katã dada. " (1 Mose 3:20) Eya ta Kain anya ɖe Adam kple Xawa ƒe dzidzimeviawo dometɔ ɖeka.
Kain kple nɔvia Abel ye Xawa dzi gbã hafi va dzi vi bubuwo.
(1 Mose 4:1, 2) Esi wonya Kain de gbe le esi wòwu nɔvia ta la, egblɔ be: "Ame sia ame si akpɔm la, awum kokoko. " (1 Mose 4:14) Ame kae Kain nɔ vɔvɔ̃m na?
Biblia gblɔ be Adam ‘dzi ŋutsuwo kple nyɔnuwo.’ (1 Mose 5:4) Edze ƒãa be, Adam kple Xawa ƒe dzidzimevi siawo dometɔ aɖe ate ŋu awu Kain.
Le amegbetɔwo ƒe ŋutinya ƒe gɔmedzedze la, enye nu si bɔ be ame naɖe eƒe ƒometɔ.
Le kpɔɖeŋu me, nuteƒewɔla Abraham ɖe fofoa ƒe vi.
(1 Mose 20:12) Ƒe alafa geɖe le Kain ƒe ku megbe hafi wova de se ɖe srɔ̃ɖeɖe sia tɔgbi ŋu le Mose ƒe Sea me.
(3 Mose 18:9, 12, 13) Edze be dɔléle siwo ate ŋu aɖe fu na ɖevi siwo ƒometɔ kplikplikpli siwo ɖe wo nɔewo dzi mebɔ ɣemaɣi abe ale si wòle egbea ene o.
Adam, Xawa, kple woƒe ƒomea ŋu nya si le Biblia me la nye ŋutinya si nye nyateƒe.
Menye Mose ƒe agbalẽ gbãtɔ si Mose ŋlɔ ko mee dzidzimeŋutinya deto si dze egɔme tso Adam dzi la le o, ke ele ŋutinyaŋlɔla Ezra kple Luka hã ƒe nuŋlɔɖiwo me.
(1 Mose 5:3-5; 1 Kronika 1:1-4; Luka 3:38) Biblia ŋlɔlawo ƒoa nu tso Kain ƒe ŋutinya ŋu abe nu si dzɔ ŋutɔŋutɔ ene. Hebritɔwo 11:4; 1 Yohanes 3:12; Yuda 11.
Nu Kae Nye Nubablaɖaka La?
Nubablaɖaka la nye aɖaka kɔkɔe aɖe si blema Israel-viwo nɔ te ɖe Mawu ƒe sedede kple eƒe mɔfiamewo dzi wɔ.
Eya mee wotsɔ "Ðaseɖiɖikpe, " si nye kpe eve siwo dzi Se Ewoawo nɔ la da ɖo be woanɔ dedie.​ 2 Mose 25:8-10, 16; 31:18.
Ale si wowɔe.
Aɖakaa didi sentimeta 111, ekeke sentimeta 67, eye wòkɔkɔ sentimeta 67.
Wotsɔ akasiati kpae hefa sika ɖe eme kple ekɔgo, eye wotsɔ sika ɖo to nɛ kpe ɖo wònya kpɔ.
Wotsɔ sika nyuitɔ wɔ eƒe nutunu, eye wowɔ sikakerubi eve ɖe nutunua ƒe go eveawo dzi.
Kerubiawo dze ŋgɔ wo nɔewo hede mo to ɖe nutunu la dzi, eye woke woƒe aʋalawo do ɖe dzi wòtsyɔ nutunua dzi.
Sikasigɛ ene le Aɖakaa ƒe dzogoewo dzi le afɔtiawo gbɔ lɔƒo.
Wotsɔa kpo siwo wotsɔ akasiati kpa hefa sika ɖe wo ŋu la ƒona ɖe asigɛawo me tsɔ kɔa aɖakaa.​ 2 Mose 25:10-21; 37:6-9.
Afi si wònɔ.
Gbã la, woda aɖakaa ɖe avɔgbadɔa ƒe Kɔkɔeƒewo Ƒe Kɔkɔeƒe; enye agbadɔ si me wosubɔna le, si wote ŋu kakana gatuna ne woʋu yi teƒe bubu, eye eya kple Aɖakaa ye wowɔ le ɣeyiɣi ɖeka me.
Wotsɔ xɔmetsovɔ xe Kɔkɔeƒewo Ƒe Kɔkɔeƒea ŋkume be nunɔlawo kple ame bubuwo nagakpɔe o.
(2 Mose 40:3, 21) Nunɔlagãa koe gena ɖe afi ma hekpɔa Aɖakaa zi ɖeka le ƒe me, le Avuléŋkekea dzi.
(3 Mose 16:2; Hebritɔwo 9:7) Emegbe wova kɔ Nubablaɖakaa yi Salomo ƒe gbedoxɔa ƒe Kɔkɔeƒewo Ƒe Kɔkɔeƒea.​ 1 Fiawo 6:14, 19.
Nubablaɖakaa le avɔgbadɔa ƒe Kɔkɔeƒewo Ƒe Kɔkɔeƒe
Taɖodzinu si nɔ eŋu.
Nu kɔkɔe siwo ɖoa ŋku nu si Mawu bla kple Israel-viwo le Sinai Toa gbɔ dzi na wo lae wodzra ɖo ɖe Aɖakaa me.
Wogazãnɛ etɔxɛ hã le Avuléŋkekea ƒe wɔnawo me.​ 3 Mose 16:3, 13-17.
Nu siwo nɔ eme.
Kpe siwo dzi woŋlɔ Se Ewoawo ɖoe nye nu gbãtɔ siwo wotsɔ de Aɖakaa me.
(2 Mose 40:20) Wova de sikaze si me mana le kple "Aron ƒe atikplɔ si ƒo se " la hã eme emegbe.
(Hebritɔwo 9:4; 2 Mose 16:33, 34; 4 Mose 17:10) Edze ƒãa be wova ɖe zea kple atikplɔa ɖa le Aɖakaa me, elabe nu siawo menɔ eme esime wotsɔe yi gbedoxɔa me o.​ 1 Fiawo 8:9.
Ale si woakɔe.
Lewi viwoe tsɔa kpo siwo wotsɔ akasiati kpa la kɔa Aɖakaa ɖe abɔta.
(4 Mose 7:9; 1 Kronika 15:15) Kpoawo nɔ Aɖakaa ŋu ɣesiaɣi, eya ta mahiã be Lewi viwo naka asi Aɖakaa ŋutɔ ŋu ɣeaɖekeɣi o.
(2 Mose 25:12-16) Wotsɔa "xɔmetsovɔ " si ma Kɔkɔeƒea kple Kɔkɔeƒewo Ƒe Kɔkɔeƒea dome la tsyɔa Aɖakaa dzi hafi kɔnɛ.​ 4 Mose 4:5, 6.
Nu si wòtsi tre ɖi na.
Afi sia afi si Aɖakaa le la, enyea dzesi be Mawu le afi ma.
Le kpɔɖeŋu me, alilikpo si nɔa Aɖakaa tame le Kɔkɔeƒewo Ƒe Kɔkɔeƒea kple esi nɔa Israel-viwo ƒe asaɖaa tame la siaa nyea dzesi be Yehowa le wo dome eye eƒe yayra le wo dzi.
(3 Mose 16:2; 4 Mose 10:33-36) Azɔ hã, esi Biblia gblɔ be Yehowa "bɔbɔ nɔ kerubiwo tame " la, kerubi eve siwo nɔ Aɖakaa ƒe nutunua dzi ŋue wònɔ nu ƒom tsoe.
(1 Samuel 4:4; Psalmo 80:1) Eya ta kerubi siawo nɔ "tsitre ɖi na " Yehowa ƒe "tasiaɖam " la.
(1 Kronika 28:18) Esi Fia David nya nu si Aɖakaa le tsitre ɖi na ta la, esi wokɔ Aɖakaa yi Zion la, ete ŋu gblɔ be Yehowa "le Zion. "​ Psalmo 9:11.
Ŋkɔ siwo wogayɔna nɛ.
Biblia zã ŋkɔ vovovowo na aɖaka kɔkɔe ma; wo dometɔ aɖewoe nye "Ðaseɖiɖiɖaka, " "nubablaɖaka, " ‘Yehowa ƒe Aɖaka,’ kple "Aɖaka, si nye wò [Yehowa ƒe] ŋusẽ ƒe dzesi. "​ 4 Mose 7:89; Yosua 3:6, 13; 2 Kronika 6:41.
Woyɔa Aɖakaa ƒe nutunu la be "avuléle ƒe nutunu " alo "amenuveveteƒe. " (1 Kronika 28:11; Agbenya La) Ŋkɔ sia he susu yi mɔ tɔxɛ si nu wozãa nutunua le le Avuléŋkekea dzi la dzi, esime Israel ƒe nunɔlagã hlẽa vɔsalãa ƒe ʋu ɖe nutunua ŋgɔ kple egbɔ lɔƒo.
Nu siawo siwo nunɔlagã wɔna la léa avu ɖe "eya ŋutɔ ɖokui kple eƒe aƒe la kpakple Israel ƒe ha blibo la katã " ƒe nu vɔ̃wo ta, alo tsyɔa wo dzi.​ 3 Mose 16:14-17.
Ðe nubablaɖaka la gali egbea?
Kpeɖodzi aɖeke meli be eli o.
Biblia ɖee fia be Aɖakaa megahiã o, elabena nubabla si do ƒome kplii la megali o, eye "nubabla yeye " si wotu ɖe Yesu ƒe vɔsaa dzi la va xɔ ɖe eteƒe.
(Yeremiya 31:31-33; Hebritɔwo 8:13; 12:24) Biblia gblɔe ɖi hã be ɣeyiɣi aɖe ava si nubablaɖakaa maganɔ anyi o, eye Mawu ƒe amewo magaɖo ŋku edzi o.​ Yeremiya 3:16.
Apostolo Yohanes kpɔ nubablaɖakaa le dziƒo le ŋutega aɖe si woɖe fiae esime woɖo nubabla yeyea anyi vɔ megbe la me.
(Nyaɖeɖefia 11:15, 19) Kpɔɖeŋuɖaka sia nye dzesi be Mawu le afi ma eye be eƒe yayra le nubabla yeyea dzi.
Ðe Aɖakaa kpɔa Israel-viwo ta le nukumɔ aɖe nua?
Ne nubablaɖaka le Israel-viwo gbɔ la, menye kpeɖodzi be woakpɔ dzidzedze o.
Le kpɔɖeŋu me, Aɖakaa nɔ wo gbɔ esi wokpe aʋa kple Ai, gake woɖu wo dzi le esi wo dometɔ ɖeka mewɔ nuteƒe o ta.
(Yosua 7:1-6) Emegbe Filistitɔwo ɖu wo dzi togbɔ be wokɔ nubablaɖakaa yi aʋagbea dzi hã.
Nunɔla siwo nye Hofni kple Finehas ƒe nu vɔ̃ɖi wɔwɔwo tae woɖu wo dzi ɖo.
(1 Samuel 2:​12; 4:​1-​11) Filistitɔwo xɔ Aɖakaa le Israel-viwo si le aʋa ma me tsɔ yi wo gbɔ, gake Mawu wɔ fu wo vevie va se ɖe esime wogbugbɔ Aɖakaa va Israel.​ 1 Samuel 5:11–6:​5.
Nubablaɖakaa ƒe ŋutinya
Ƒe (D.Y.)
Nudzɔdzɔ
1513
Bezalel kple ame siwo kpe ɖe eŋu la zã nu siwo Israel-viwo dzɔ tsɔ kpa Aɖakaa.​ 2 Mose 25:1, 2; 37:1.
1512
Mose kɔ Aɖakaa, avɔgbadɔa kple nunɔlawo ŋu.​ 2 Mose 40:1-3, 9, 20, 21.
Tso ƒe 1512 va se ɖe ƒe 1070 megbe
Wotsɔe yi teƒe vovovowo.​ Yosua 18:1; Ʋɔnudrɔ̃lawo 20:26, 27; 1 Samuel 1:24; 3:3; 6:11-14; 7:1, 2.
Ƒe 1070 megbe
Fia David tsɔe va Yerusalem.​ 2 Samuel 6:12.
1026
Wotsɔe va da ɖe Salomo ƒe gbedoxɔa me le Yerusalem.​ 1 Fiawo 8:1, 6.
642
Fia Yosiya trɔe gbɔ va gbedoxɔa me.​ 2 Kronika 35:3.
Do ŋgɔ na ƒe 607
Womeyɔe de nu siwo Babilontɔwo lɔ tso gbedoxɔa me dzoe esi wotsrɔ̃ gbedoxɔa le ƒe 607 D.Y. me la dome o, eye menɔ nu siwo wogatrɔ tso Babilon gbɔe va Yerusalem emegbe la dome o.​ 2 Fiawo 25:13-17; Ezra 1:7-11.
63
Romaʋafia Pompey ɖu Yerusalem dzi eye wòge ɖe Kɔkɔeƒewo Ƒe Kɔkɔeƒea hegblɔ be yemekpɔ aɖakaa le afi ma o.
Ðe Biblia Ate Ŋu Ana Dzidzɔkpɔkpɔ Nanɔ Nye Ƒomea Mea?
Biblia me aɖaŋuɖoɖo siwo me nunya le siwo kpe ɖe ŋutsu kple nyɔnu miliɔn geɖewo ŋu woƒe ƒomea le dzidzɔ kpɔm la dometɔ ʋɛ aɖewoe nye esiawo:
De wò srɔ̃ɖeɖea agbalẽ me alo ɖe srɔ̃ le se nu.
Ale si srɔ̃ɖeɖe le se nu biana be woawɔ nuteƒe na ame srɔ̃ le ame ƒe agbe me katã nye gɔmeɖoanyi na ƒome kpɔdzidzɔ.​ Mateo 19:4-6.
Ðe lɔlɔ̃ kple bubu fia.
Esia bia be nàwɔ nu ɖe srɔ̃wòa ŋu abe ale si nàdi be wòawɔ nu ɖe ye ŋu ene.​ Mateo 7:12; Efesotɔwo 5:25, 33.
Ƒo asa na nya tɔamewo gbɔgblɔ.
Ƒo nu tufafatɔe, nenye be srɔ̃wòa gblɔ nya aɖe alo wɔ nane wòve wò hã.
(Efesotɔwo 4:31, 32) Biblia gblɔ le Lododowo 15:1 gblɔ be: "Nyaŋuɖoɖo fafɛ tsia dziku nu; ke gbe da ɖe ame gbɔ nana dɔmedzoe flana. "
Miwɔ nuteƒe na mia nɔewo.
Ðoe be ye srɔ̃ ɖeka ƒe nu koe alé dzi na ye eye eya ɖeka ko ƒe nue adzro ye.
(Mateo 5:28) Biblia gblɔ be: "Bubu nanɔ srɔ̃ɖeɖe me le amewo katã dome, eye womagaƒo ɖi srɔ̃ɖeba la o. " Hebritɔwo 13:4.
He viwòwo le lɔlɔ̃ me.
Mègafa akpa o eye wò nya me megasẽ hã akpa.​ Lododowo 29:15; Kolosetɔwo 3:21.
Ðe Ga Nye Nu Vɔ̃ɖiwo Katã Ƒe Kea?
Biblia megblɔ be ga nye nu vɔ̃ɖi o, eye megblɔ hã be gae le megbe na nu vɔ̃ɖi ƒomevi ɖe sia ɖe o.
Nya si amewo lɔ̃a gbɔgblɔ be "ga nye nu vɔ̃ɖiwo katã ƒe ke " la nye mawunyakpukpui aɖe me nyawo ƒe akpa aɖe si wotro gboe.
Nya si Biblia gblɔ boŋue nye be "nu vɔ̃wo katã ƒe ke enye galɔlɔ̃. " 1 Timoteo 6:10, Eʋegbe Biblia, míawoe te gbe ɖe edzi.
Nya kae Biblia gblɔ tso ga ŋu?
Nu ka tae Biblia xlɔ̃ nu mí tso galɔlɔ̃ ŋu?
Aleke aɖaŋu si Biblia ɖo ku ɖe ga ŋu la ate ŋu aɖe vi na mí?
Mawunyakpukpui siwo ƒo nu tso ga ŋu
Biblia na eme kɔ be ne ame zã ga nyuie la, ate ŋu aɖe vi nɛ, eye ate ŋu ‘akpɔ eta’ gɔ̃ hã.
(Nyagblɔla 7:12) Gakpe ɖe eŋu la, Biblia kafu ame siwo nyoa dɔme na ame, eye dɔmenyo sia ate ŋu anye ganana ame hã.
Lododowo 11:25.
Gake Biblia xlɔ̃ nu mí be míagana ga nanye nu vevitɔ na mí le agbe me o.
Egblɔ be: "Mina miaƒe agbenɔnɔ navo tso galɔlɔ̃ me, eye nu siwo le mia si fifia la nadze mia ŋu. "
(Hebritɔwo 13:5) Nu si nya mawo fiae nye be míagana ga nanɔ vevie na mí akpa alo be míati kesinɔnuwo yome o.
Ke boŋ, ne nu siwo hiã mí ŋutɔŋutɔ, abe nuɖuɖu, nudodo kple mlɔƒe ene su mía si la, míana nu siawo nadze mía ŋu.
1 Timoteo 6:8.
Ŋuklẽlawo makpɔ agbe mavɔ o.
(Efesotɔwo 5:5) Susu ɖeka si tae nye be, ŋukeklẽ sɔ kple trɔ̃subɔsubɔ, alo alakpasubɔsubɔ.
(Kolosetɔwo 3:5) Susu bubu hãe nye be zi geɖe la, ŋuklẽlawo wɔa nu tovowo ne wole agbagba dzem be nu siwo yewodi la nasu yewo si.
Lododowo 28:20 gblɔ be: "Ame si tsi klokloklo ɖe hokpɔkpɔ ŋu la, fɔɖiɖi magbe eŋu nɔnɔ o. "
Ŋukeklẽ ate ŋu ana amewo nawɔ nu vlowo, abe adzodada, ametafatafa, amefifi, alo amewuwu ene gɔ̃ hã.
Ne galɔlɔ̃ mena ame ƒo eɖokui ɖe nu vlowo wɔwɔ me o gɔ̃ hã la, nu gbegblẽ bubuwo ate ŋu ado tso eme.
Biblia gblɔ be "ame siwo ɖoe kplikpaa be yewoazu kesinɔtɔwo la gena ɖe tetekpɔ kple mɔ̃tetre kpakple movidzɔdzɔ ƒe nudzodzro geɖe, siwo wɔa nu vevi ame . . . la me. " 1 Timoteo 6:9.
Ne mímeɖe mɔ galɔlɔ̃ wɔe be míedana le Mawu ƒe se kple nudidiwo dzi o la, míase le mía ɖokui me be bubu le mía ŋu, eye Mawu hã akpɔ ŋudzedze ɖe mía ŋu ahakpe ɖe mía ŋu.
Mawu do ŋugbe na ame siwo dzea agbagba vevie be yewoadze eŋu la be: "Nyemaɖe asi le ŋuwò akpɔ o, eye nyemagblẽ wò ɖi hã akpɔ o. "
(Hebritɔwo 13:5, 6) Mawu gaka ɖe edzi na mí hã be "woayra nuteƒewɔla geɖe. "
Lododowo 28:20.
Mawunyakpukpui Siwo Ƒo Nu Tso Ga Ŋu
Nyagblɔla 7:12: "Ga . . . kpɔa ame ta. "
Nu si wòfia: Ne míezã ga nyuie la, ate ŋu aɖe vi na mí, elabena etea ŋu nana ame nɔa dedie le go aɖewo me.
Luka 12:15: "Ne nu gbogbo aɖewo le ame si hã la, nu siawo mana agbee o. "
Nu si wòfia: Menye gae nye nu vevitɔ le agbe me o, eye menye eyae ana míakpɔ ɖeɖe hã o.
1 Timoteo 6:10: "Nu vɔ̃ɖi ƒomeviwo katã ƒe ke ɖekae nye galɔlɔ̃, eye esi ame aɖewo ti lɔlɔ̃ sia yome la, wotra mɔ tso xɔse la gbɔ, eye wotsɔ vevesese geɖe ŋɔ wo ɖokuiwo flofloflo. "
Nu si wòfia: Menye nu gbegblẽe ga nye o.
Gake ame siwo lɔ̃ ga eye wona wònye nu vevitɔ na wo le agbe me la hea kuxiwo vaa wo ɖokuiwo dzi, le kpɔɖeŋu me, woƒe ƒomewo gbãna alo lãmesẽnyawo ɖea fu na wo le dɔwɔwɔ atraɖii ta.
Hebritɔwo 13:5: "Mina miaƒe agbenɔnɔ navo tso galɔlɔ̃ me, eye nu siwo le mia si fifia la nadze mia ŋu. "
Nu si wòfia: Le esi míadi godoo be míazu kesinɔtɔwo teƒe la, nunya anɔ eme be ne nu siwo hiã mí ŋutɔŋutɔ su mía si ko la, míana nu mawo nadze mía ŋu.
Mateo 19:24: "Ele bɔbɔe na kposɔ be wòato abui ƒe vo me wu be kesinɔtɔ nayi ɖe Mawu Fiaɖuƒe la me. "
Nu si wòfia: Ðeko Yesu kpe ɖekakpui kesinɔtɔ aɖe be wòadze ye yome koe nye ema wògblɔ nya mawo.
Ðekakpuia mewɔ ɖe amekpekpea dzi o, elabena eƒe dzi ku ɖe eƒe nunɔamesiwo ŋu akpa.
Eya ta nuxlɔ̃amee Yesu ƒe nya mawo nye.
Ne kesinɔnuwo didi le vevie na ame aɖe wu Mawu ƒe lɔlɔ̃nu wɔwɔ la, agbe mavɔ kpɔkpɔ ate ŋu ato eŋu.
Gakuxi Kple Fenyinyi Ðe Biblia Ate Ŋu Akpe Ðe Mía Ŋua?
Biblia me mɔfiame ene siwo gbɔna ate ŋu akpe ɖe ŋuwò le ganyawo kple fenyinyawo gome:
Wɔ ɖoɖo ɖe gazazã ŋu.
"Veviedola ƒe tameɖoɖo hea viɖe vɛ, ke ame si tsi klokloklo la, dea hiã aƒe. "
(Lododowo 21:5) Mègatsi dzi nàƒle nane le esi wole edzram ta ko o.
Wɔ ɖoɖo ɖe gazazã ŋu eye nàzɔ ɖe edzi pɛpɛpɛ.
Mègade ɖokuiwò fe me dzodzro o.
"Ame si doa nugbana la, dɔla wònye na agbanatɔ. "
(Lododowo 22:7) Ne fe aɖewo le ŋuwò xoxo eye mètea ŋu le wo xem o la, dzro ɖoɖo bubu si nu nàdi be yeaxe fea le la kple wò fetɔa.
Ƒo koko nɛ.
Wɔ ɖe aɖaŋu si Biblia ɖo na ame si mebu nuwo ŋu nyuie o hafi de megbe na ame le fenyinyi me o la dzi be: "[Xlã] ɖokuiwò ɖe eƒe afɔ nu, eye nàƒoe ɖe hawòvi nu.
Mègana alɔ̃ nava wò ŋku dzi o, eye akɔlɔ̃e megaɖo wò aɖaba me o. "
(Lododowo 6:1-5) Ne meda asi ɖe ɖoɖo si nèwɔ be yeaxe fea nɛ dzi o zi gbãtɔ o hã la, yi ebiabia dzi.
Na susu nyuitɔ nanɔ asiwò ɖe ga ŋu.
Biblia gblɔ be: "Ŋubiãla le yɔyɔm ɖe kesinɔnu ŋu; ke menyae be, hiã le ye dzi va ge o. "
(Lododowo 28:22) Eya ta menye ɖeko ŋubiabiã kple ŋukeklẽ ana nàzu feme o, ke ana hã be magatsi dzi ɖe wo kple Mawu dome ƒomedodo ŋu o.
Na nu si le asiwò la nadze ŋuwò.
"Ne nunyiame kple avɔtata le mía si la, mina nu siawo nasɔ gbɔ na mí. " (1 Timoteo 6:8) Ga mate ŋu aƒle dzidzɔkpɔkpɔ alo dzidzeme o.
Ame siwo kpɔa dzidzɔ wu le xexea me la dometɔ aɖewo menye gatɔ gãwo o.
Nu siwo le wo si nye lɔlɔ̃ si le woƒe ƒomea me, lɔlɔ̃ si le wo kple wo xɔlɔ̃wo dome, kpakple xɔlɔ̃kadodo si le wo kple Mawu dome. Lododowo 15:17; 1 Petro 5:6, 7.
Nyemele Ta Kpɔm Na Nye Agbe O Ðe Subɔsubɔ, Mawu Alo Biblia Ate Ŋu Akpe Ðe Ŋunyea?
Ɛ̃ woate ŋui.
Biblia, si nye blemagbalẽ si me nunya yɔ fũu, la ɖoa agbemebiabia veviwo ŋu eye ate ŋu akpe ɖe ŋuwò nàkpɔ dzidzɔ ahase le ɖokuiwò me be yele dedie.
Kpɔ nyabiase siwo ŋu wòɖo la dometɔ aɖewo ɖa.
Ðe Wɔla aɖe lia?
Biblia gblɔ be Mawue "wɔ nuwo katã. "
(Nyaɖeɖefia 4:11) Esi Mawu nye mía Wɔla ta la enya nu siwo míehiã be míase vivi na agbea ahakpɔ dzidzeme.
Ðe Mawu tsɔa ɖe le eme nama?
Le esi míanɔ Mawu bum be enye ame si ɖe eɖokui ɖe aga sãa tso míagbɔ teƒe la, Biblia gblɔ na mí be: "Mele adzɔge tso mía dometɔ aɖeke gbɔ hafi o. "
(Dɔwɔwɔwo 17:27) Etsɔ ɖe le nu siwo dzɔna ɖe dziwò la me vevie eye wòdina be yeakpe ɖe ŋuwò nakpɔ dzidzedze le agbe me.
Yesaya 48:17, 18; 1 Petro 5:7.
Nu ka tae Mawu nyanya akpe ɖe ŋuwò be nàkpɔ dzidzɔ?
Ðe Mawu wɔ mí be míatsi dzi ɖe "gbɔgbɔmenuwo, " si fia didi si le mía me be míase nu si tae Mawu wɔ mí ɖo la gɔme ŋu.
(Matthew 5:3) Nu si gbɔgbɔmenu siawo fia la dometɔ aɖee nye didi si le mía me be míanya mía Wɔla ale be míadze xɔlɔ̃e.
Mawu akpɔ ŋudzedze ɖe agbagba si nàdze be yeadze sii, elabena Biblia gblɔ: "Mite ɖe Mawu ŋu, eye ate ɖe mia ŋu. "
Yakobo 4:8.
Ame miliɔn geɖe va kpɔe be xɔlɔ̃dzedze Mawu na yewoƒe agbe va ɖɔ ʋu eye wònana wonyana nu si woawɔ be agbea nadze edzi na wo.
Ne ènya Mawu la mefia be èvo tso kuxiwo me o gake eƒe nunya si dze le Biblia me ate ŋu akpe ɖe ŋuwò
Nàkpɔ dzidzɔ le wò ƒomegbenɔnɔ me.
Ŋutifafa nanɔ wò kple ame bubuwo dome.
Nànɔ te ɖe kuxi vovovowo abe blanuiléledɔ, ganyawo ƒe sesẽ kple dɔ mavɔleameŋu ene nu.
Subɔsubɔha siwo zãa Biblia la dometɔ geɖe menɔa agbe ɖe Biblia ƒe nufiafiawo nu ŋutɔŋutɔ o.
Ke hã, subɔsubɔha vavã me tɔwo ya wɔna ɖe Biblia ƒe nufiafiawo dzi pɛpɛpɛ, eye woate ŋu akpe ɖe ŋuwò nànya Mawu nyuie.
Nya Kae Biblia Gblɔ Tso Dzikudodo Ŋu?
Biblia na míenya be dziku si dzi womeɖu o la gblẽa nu vevie; egblẽa nu le ame si le dzikua dom kple ame siwo dome wòle la siaa ŋu.
(Lododowo 29:22) Togbɔ be asɔ be ame nado dziku ɣeaɖewoɣi hã la, Biblia gblɔ be ame siwo yia edzi nɔa ‘dɔmedzoe dom’ la makpɔ ɖeɖe o.
(Galatiatɔwo 5:19-21) Mɔfiame veviwo le Biblia me siwo ate ŋu akpe ɖe ame ŋu wòaɖu dziku dzi.
Ɣesiaɣie wònye nu gbegblẽ be ame nado dzikua?
Dziku ka ƒomevie menyo o?
Aleke nàwɔ aɖu dziku dzi?
Mawunyakpukpui siwo ku ɖe dzikudodo ŋu
Asɔ be ame nado dziku le go aɖewo me.
Le kpɔɖeŋu me, esi nuteƒewɔla Nehemiya se be wonɔ ye hati tadeagulawo tem ɖe anyi la, ‘dɔme vee ŋutɔ.’ Nehemiya 5:6.
Mawu doa dziku ɣeaɖewoɣi.
Le kpɔɖeŋu me, esi eƒe ame siwo nɔ anyi le blema la tu nu, si wobla be yewoasubɔ eya ɖeka ko eye wova te alakpamawuwo subɔsubɔ la, "Yehowa ƒe dɔmedzoe bi ɖe " wo ŋu.
(Ʋɔnudrɔ̃lawo 2:13, 14) Ke hã, dziku mele Yehowa Mawu ƒe nɔnɔme veviawo dome o.
Ɣesiaɣi si wòdo dziku la, etɔ dzɔna eye eléa enu hã. 2 Mose 34:6; Yesaya 48:9.
Dziku si ƒomevi menyo o ye nye ne ame do dziku madzemadzee alo melé eƒe dzikua nu o, eye dziku sia ƒomevie amegbetɔ madeblibowo ɖena fiana zi geɖe.
Kain "do dɔmedzoe helĩhelĩ " esi Mawu gbe eƒe vɔsaa.
Kain ɖe mɔ eƒe dzikua nu va sẽ ale gbegbe be wòwu nɔvia. 1 Mose 4:3-8.
‘Dzi ku’ nyagblɔɖila Yona "vevie " esi Mawu kpɔ nublanui na Niniwetɔwo.
Mawu ɖɔ Yona ɖo hena wònya be ‘mesɔ be wòado dɔmedzoe nenema gbegbe’ o, eye be ɖe wòle be eƒe dɔme natrɔ ɖe nu vɔ̃ wɔla mawo siwo trɔ dzi me la ŋu hafi.
Yona 3:10–4:1, 4, 11. Kpɔɖeŋu siawo ɖee fia be amegbetɔ madeblibowo ƒe "dziku mewɔa nu si le dzɔdzɔe le Mawu ŋkume o. " Yakobo 1:20.
De dzesi nu si dziku si dzi womeɖu o gblẽna.
Ame aɖewo asusu be ne yewona yewoƒe dziku fla la, ke efia be yewosẽ ŋu.
Gake ne míagblɔe ŋutɔŋutɔ la, gbɔdzɔgbɔdzɔ gã aɖe le ame si metea ŋu ɖua eƒe dziku dzi o la ŋu.
Biblia gblɔ be: "Ame si meɖua eƒe dziku dzi o la le abe du si ŋu wogbã gli le wòtsi nuvo ene. "
(Lododowo 25:28; 29:11) Gake ne míetea ŋu ɖua míaƒe dziku dzi la, míeɖenɛ fiana be míesẽ ŋu vavã eye míesea nu gɔme.
(Lododowo 14:29) Biblia gblɔ be: "Ame si gbɔa dzi ɖi blewu la nyo wu kalẽtɔ. " Lododowo 16:32.
Ðu wò dzikua dzi hafi wòana nàwɔ nu si ava ve wò emegbe.
Psalmo 37:8 gblɔ be: "Wò dɔmedzoe nu nefa, eye nàdzudzɔ dzikudodo; dzi megaku wò ne nàtrɔ ɖe vɔ̃wɔwɔ ŋu o. "
De dzesii be ne míedo dziku la, míate ŋu atiae be míaɖe asi le dzikua ŋu ale be wòagana míatrɔ ɖe "vɔ̃wɔwɔ " ŋu o.
Efesotɔwo 4:26 gblɔ be, "mibi dzi, ke migawɔ nu vɔ̃ o. "
Ne anya wɔ la, dzo le teƒea hafi dzikua nado gã ɖe edzi.
Biblia gblɔ be: "Dzregɔmetoto le abe ale si woŋɔa tɔʋui ene; eya ta dzudzɔ hafi wòava zu dzre. "
(Lododowo 17:14) Togbɔ be nunya le eme be nàkpɔ masɔmasɔ siwo ɖo wò kple ame bubuwo dome gbɔ kaba hã la, ɖewohĩ ahiã be wò kple ame kemɛa ƒe dzi nafa hafi miate ŋu adzro nyaa me tufafatɔe.
Nya nya bliboa.
Lododowo 19:11 gblɔ be: "Ame si sea nu gɔme nyuie la, medoa dziku kabakaba o. "
Nunya anɔ eme be míanya nya bliboa hafi aƒo nya ta.
Ne míeɖo to se nyaa ƒe akpa sia akpa nyuie la, anɔ bɔbɔe be míaƒo asa na dzikudodo madzemadzee.
Yakobo 1:19.
Gbedodoɖa ate ŋu ana be "Mawu ƒe ŋutifafa, si ƒo gɔmesesewo katã ta " nasu asiwò.
(Filipitɔwo 4:7) Gbedodoɖa nye mɔ vevi aɖe si dzi míetona xɔa Mawu ƒe gbɔgbɔ kɔkɔea, eye gbɔgbɔ kɔkɔea wɔnɛ be míeɖea nɔnɔme nyuiwo abe dzigbɔɖi, ŋutifafa kple ɖokuidziɖuɖu ene fiana.
Luka 11:13; Galatiatɔwo 5:22, 23.
Wogblɔna be akpatɔ gbɔnɔla mesẽa akpa dzena o.
(Lododowo 13:20; 1 Korintotɔwo 15:33) Eya ta esɔ nyuie be Biblia xlɔ̃ nu mí be: "Mègade ha kple dɔmedzoetɔ o, eye mègado ka kple dzikutɔ o. "
Ale be nàgava "srɔ̃ eƒe mɔwo eye wòazu mɔ̃ aɖe wò o. " Lododowo 22:24, 25.
Lododowo 16:32: "Ame si gbɔa dzi ɖi blewu la nyo wu kalẽtɔ. "
Efia be: Ne èɖua wò dziku dzi la, ke èle eɖem fia be yesẽ ŋu.
Lododowo 17:14: "Dzregɔmetoto le abe ale si woŋɔa tɔʋui ene; eya ta dzudzɔ hafi wòava zu dzre. "
Efia be: Ne èkpɔe be dɔmedzoe te flafla la, dzo le teƒea kpoo.
Lododowo 19:11: "Ame si sea nu gɔme nyuie la, medoa dziku kabakaba o. "
Efia be: Míate ŋu aƒo asa na dzikudodo dzodzro ne míede ŋugble le nyaa ƒe akpa sia akpa ŋu, ke menye be míaƒo nya ta evɔ míenya nya bliboa o.
Lododowo 22:24, 25: "Mègade ha kple dɔmedzoetɔ o, eye mègado ka kple dzikutɔ o, ne nàva srɔ̃ eƒe mɔwo . . . o. "
Efia be: Ne míedea ha kple ame siwo doa dziku kabakaba la, míate ŋu ava nɔ abe woawo ke ene.
Lododowo 29:11: "Bometsila dudua eƒe seselelãme katã kɔna ɖi. "
Efia be: Nunya le eme be míaɖu míaƒe seselelãmewo dzi tsɔ wu be míaɖe mɔ woakpɔ ŋusẽ ɖe mía dzi.
Galatiatɔwo 5:22, 23: "Gbɔgbɔ la ƒe kutsetse ye nye lɔlɔ̃, dzidzɔ, ŋutifafa, dzigbɔgbɔ blewu, dɔmenyonyo, nyuiwɔwɔ, xɔse, tufafa, ɖokuidziɖuɖu. "
Efia be: Mawu ƒe gbɔgbɔ kɔkɔea, alo eƒe dɔwɔŋusẽa, ate ŋu ana míatu nɔnɔme siwo akpe ɖe mía ŋu míaɖu dziku dzi la ɖo.
Efesotɔwo 4:26: "Mibi dzi, ke migawɔ nu vɔ̃ o. "
Efia be: Menye ɣesiaɣie míate ŋu aƒo asa na dzikudodo o, gake míate ŋu aɖu míaƒe dziku dzi.
Yakobo 1:19: "Ame sia ame naɖe abla le nusese me, nanɔ blewu le nuƒoƒo me, nanɔ blewu le dziku me. "
Efia be: Ne míenye toɖola nyuiwo la, ate ŋu ana míanɔ blewu le dziku me.
Ame Nyui Aɖe Koe Yesu Nyea?
Ame si Yesu nye la yi ŋgɔ wu ema.
Ne mede ɖeke o la, enye ame si ƒe agbenɔnɔ kpɔ ŋusẽ ɖe amewo dzi wu le ŋutinya me.
De dzesi nya siwo ŋutinyaŋlɔla kple agbalẽŋlɔla xɔŋkɔ siawo gblɔ tso eŋu:
"Ðikeke mele eme o be Yesu Nazaretetɔ . . . lae nye ame vevitɔ kekeake si nɔ anyi kpɔ. "
Eŋlisiawo ƒe ŋutinyaŋlɔla H. G. Wells.
"[Yesu] ƒe agbenɔnɔe kpɔ ŋusẽ ɖe amewo dzi wu le anyigba sia dzi, eye wòyi edzi le ŋusẽ kpɔm ɖe amewo dzi geɖe wu. "
Amerikatɔwo ƒe ŋutinyaŋlɔla kple agbalẽŋlɔla Kenneth Scott Latourette.
Biblia gblɔ nu si tae Yesu ƒe agbenɔnɔ kpɔ ŋusẽ ɖe amewo dzi wu ame nyui ɖe sia ɖe si nɔ anyigba dzi kpɔ tɔ la na mí.
Esi Yesu bia eyomedzela siwo nɔa eŋu kplikplikpli la be ame kae wobuna be yenye hã la, wo dometɔ ɖeka ɖo eŋu wòsɔ nyuie be: "Wòe nye Kristo la, Mawu gbagbe la ƒe Vi. "
Mateo 16:16.
Yesue Nye Mawu Ŋusẽkatãtɔa?
Ale si Bibia ɖo eŋui
Yesu ƒe futɔwo tsɔ nya ɖe eŋu be etsɔ eɖokui sɔ kple Mawu.
(Yohanes 5:18; 10:30-33) Ke hã Yesu megblɔ kpɔ be yele tasɔsɔ me kple Mawu Ŋusẽkatãtɔ la o.
Egblɔ be: "Fofo la lolo wum. "
Yohanes 14:28.
Yesu yomedzelawo mebu Yesu be esɔ kple Mawu Ŋusẽkatãtɔ la o.
Le kpɔɖeŋu me, apostolo Paulo ŋlɔ ɖi be esi wofɔ Yesu ɖe tsitre megbe la, "Mawu [do Yesu] ɖe dzi wòle nɔƒe kɔkɔ aɖe. "
Eme kɔ ƒãa be Paulo mebui be Yesue nye Mawu Ŋusẽkatãtɔ la o.
Ne menye nenema o la, aleke wɔ Mawu agado Yesu ɖe dzi wòava nɔ ɖoƒe kɔkɔ?
Filipitɔwo 2:9.
Nu Ka Tae Woyɔa Yesu Be Mawu Ƒe Vi?
Woyɔa Yesu le Biblia me zi geɖe be "Mawu ƒe Vi. "
(Yohanes 1:49) Biblia zã nyagbɔgblɔ "Mawu ƒe Vi " le gɔmesesea nu be Mawue nye Wɔla la, alo agbe ɖe sia ɖe Dzɔtsoƒe eye Yesu ƒe agbe hã le eme.
(Psalmo 36:9; Nyaɖeɖefia 4:11) Biblia megblɔ be Mawu dzi Yesu abe ale si amegbetɔwo dzia vi ene o.
Woyɔa mawudɔlawo hã le Biblia me be "Mawu vavã la ƒe viwo. "
(Hiob 1:6) Biblia gblɔ tso amegbetɔ gbãtɔ, Adam, ŋu be enye "Mawu ƒe vi. "
(Luka 3:38) Ke hã, esi wònye be Yesue nye Mawu ƒe nuwɔwɔ gbãtɔ, eye eya koe nye ame si Mawu ŋutɔ wɔ tẽe ta la, Biblia gblɔ tso Yesu ŋu be enye Mawu ƒe Vi vevitɔ.
Ðe Yesu nɔ dziƒo kpɔ hafi wova dzii ɖe anyigba dzia?
Nu kawoe Yesu nɔ wɔwɔm le dziƒo hafi va anyigba dzi?
Yesu nye gbɔgbɔmenuwɔwɔ nɔ dziƒo hafi wova dzii ɖe anyigba dzi.
Yesu ŋutɔ gblɔ be: "Meɖi tso dziƒo va. "
Yohanes 6:38; 8:23.
Mawu wɔ Yesu hafi wɔ nu bubu ɖe sia ɖe.
Biblia gblɔ tso Yesu ŋu be:
"Eyae nye . . . nuwɔwɔwo katã ƒe gbãtɔ. "
Kolosetɔwo 1:15.
Eyae nye "Mawu ƒe nuwɔwɔ ƒe gɔmedzedze. "
Nyaɖeɖefia 3:14.
Yesu ŋue wogblɔ le be enye "ame si dzɔɣi tso blemablema ke, tso gbe aɖe gbe ʋĩi ke. "
Mika 5:2; Mateo 2:4-6.
Enɔ ɖoƒe kɔkɔ aɖe le dziƒo.
Yesu he susu yi ɖoƒe sia dzi esi wòdo gbe ɖa be: "Fofo, tsɔ ŋutikɔkɔe si nɔ asinye le gbɔwò hafi xexea va dzɔ la dom ɖe dzi. "
Yohanes 17:5.
Ekpe ɖe Fofoa ŋu le nu bubuwo katã wɔwɔ me.
Yesu wɔ dɔ aduadu kple Mawu abe "dɔwɔla bibi " ene.
(Lododowo 8:30) Biblia gblɔ le Yesu ŋu be: "Eya dzie woto wɔ nu bubu siwo katã le dziƒowo kple anyigba dzi. "
Kolosetɔwo 1:16.
Mawu to Yesu dzi wɔ nu bubuwo katã.
Wo dometɔ aɖewoe nye mawudɔlawo kple xexe gbahooa.
(Nyaɖeɖefia 5:11) Le mɔ aɖe nu la, míate ŋu atsɔ ale si Mawu kple Yesu wɔ dɔ aduadui la asɔ kple ale si xɔtuɖaŋunyala kple xɔtula wɔa dɔe.
Xɔtuɖaŋunyalaa wɔa ale si woatu xɔa ƒe nɔnɔmetata, eye xɔtulaa kpɔa nɔnɔmetataa dzi tua xɔa.
Yesu nye Nya la.
Esi Biblia nɔ nu ƒom tso Yesu ƒe agbenɔnɔ le dziƒo do ŋgɔ na eƒe anyigba dzi vava ŋu la, eyɔe be "Nya la. "
(Yohanes 1:1) Anɔ eme be esia fia be Mawu to Via dzi tsɔ gbedeasiwo kple mɔfiamewo na mawudɔla bubuawo.
Azɔ hã, anɔ eme be Mawu zã Yesu abe eƒe Nyanuɖela ene tsɔ ƒo nu na amegbetɔwo le anyigba dzi.
Anɔ eme be Mawu ƒo nu to Yesu dzi abe Nya la ene esime wònɔ mɔfiame nam Adam kple Xawa le Eden-bɔa me.
(1 Mose 2:16, 17) Ðewohĩ Yesu ye nye mawudɔla si kplɔ blema Israel-viwo le gbea dzi, ame si ƒe gbe dzi wòle be Israel-viwo nawɔ pɛpɛpɛ.
2 Mose 23:20-23.
Ame Kae Nye Kristo Ƒe Futɔ La?
Kristo ƒe futɔ la menye ame ɖeka alo habɔbɔ ɖeka aɖe koŋ o, elabe Biblia gblɔ be "Kristo ƒe futɔ geɖewo " li. (1 Yohanes 2:18) Helagbe me nya si gɔme woɖe be "Kristo ƒe futɔ " la fia "ame si tsi tsitre ɖe Kristo ŋu alo tsɔ eɖokui ɖo eteƒe. " Ame sia ame si wɔa nu siwo gbɔna la nye Kristo ƒe futɔ:
Egblɔna be menye Yesue nye Kristo (Mesia) la o alo gblɔna be menye Mawu ƒe Vie wònye o.​ 1 Yohanes 2:18.
Etsia tsitre ɖe Kristo, Mawu ƒe Amesiamina la, ŋu.​ Psalmo 2:1, 2; Luka 11:23.
Egblɔna be yee nye Kristo la.​ Mateo 24:24.
Etia Kristo yomedzelawo yome, elabe Yesu bua nu sia nu si wowɔ ɖe wo ŋu be ye ŋutɔ ŋue wòwɔe ɖo.​ Dɔwɔwɔwo 9:5.
Edaa alakpa be Kristotɔe yenye evɔ tsɔa sedzimawɔmawɔ kple amebeble ɖoa dɔe.​ Mateo 7:22, 23; 2 Korintotɔwo 11:13.
Biblia yɔ ame siwo wɔa nu siawo dometɔ ɖe sia ɖe be Kristo ƒe futɔwo eye wògayɔ wo katã abe ƒuƒoƒo ene be "Kristo ƒe futɔ. " (2 Yohanes 7) Kristo ƒe futɔ la do zi gbãtɔ le apostoloawo ƒe ŋkekeawo me eye wògale dɔ dzi vevie va se ɖe egbe.
Biblia gblɔ esia ɖi.​ 1 Yohanes 4:3.
Ale si nàwɔ akpɔ Kristo ƒe futɔ la adze sii
Wogblɔa alakpanyawo tso Yesu ŋu.
(Mateo 24:9, 11) Le kpɔɖeŋu me, ame siwo fiaa Trinita Kɔkɔe alo Mawuɖekaetɔ̃ alo fiaa nu be Yesue nye Mawu Ŋusẽkatãtɔ la tsia tsitre ɖe nya si Yesu gblɔ be "Fofo la lolo wum " la ŋu tẽe.​ Yohanes 14:28.
Kristo ƒe futɔ la medaa asi ɖe nu si Yesu fiaa ku ɖe Mawu Fiaɖuƒea ƒe dɔwɔwɔ ŋu la dzi o.
Le kpɔɖeŋu me, sɔlemehakplɔla aɖewo gblɔna be amegbetɔwo ƒe dziɖuɖuwo zãmee Kristo le le eƒe dɔwɔwɔwo me.
Ke hã woƒe nufiafia sia tsi tsitre ɖe Yesu ŋu, elabe eya ŋutɔ gblɔ be: "Nye Fiaɖuƒe menye xexe sia ƒe akpa aɖeke o. "​ Yohanes 18:36.
Wogblɔna be Yesue nye yewoƒe Aƒetɔ gake womewɔna ɖe eƒe sededewo dzi o. Eƒe sedede siawo dometɔ ɖekae nye be woaɖe gbeƒã Fiaɖuƒea ŋuti nya nyuia.​ Mateo 28:19, 20; Luka 6:46; Dɔwɔwɔwo 10:42.
Ame Kae Nye Mawudɔla Gãtɔ Mikael?
Edze ƒãa be Mikael, si subɔsubɔha aɖewo yɔna be "Mikael Kɔkɔe, " ye nye ŋkɔ si wona Yesu le dziƒo hafi wòva anyigba dzi kple esi wòtrɔ yi dziƒo.
Mikael ʋli nya kple Satana le Mose ƒe kukua ŋu, eye wògakpe ɖe mawudɔla aɖe hã ŋu wòtsɔ Mawu ƒe gbedeasi yi na nyagblɔɖila Daniel.
(Daniel 10:13, 21; Yuda 9) Ŋkɔ Mikael gɔmee nye "Ame Kae Le Abe Mawu Ene, " eye Yesu nɔ agbe wòsɔ kple ŋkɔ ma, elabena eʋli Mawu ƒe dziɖulanyenye ta eye wòwɔ aʋa kple Mawu ƒe futɔwo.​ Daniel 12:1; Nyaɖeɖefia 12:7.
Kpɔ susu siwo tae wòsɔ be woaƒo nya ta be Yesue nye mawudɔla gãtɔ Mikael la ɖa.
Mikael ye nye "mawudɔla gãtɔ " la.
(Yuda 9) Dzesideŋkɔ "mawudɔla gãtɔ, " si fia "mawudɔlawo ƒe tatɔ " la dze le Biblia me zi eve pɛ ko.
Le go evea siaa me la, womegblɔ be "mawudɔla gãtɔwo " abe ɖe wosɔ gbɔ ene o; esia fia be mawudɔla ɖeka ŋu koe ŋkɔ ma le.
Kpukpuiawo dometɔ ɖeka gblɔ be Aƒetɔ Yesu si wofɔ ɖe tsitre la "atsɔ gbeɖeɖe sesẽ kple mawudɔla gãtɔ ƒe gbe . . . aɖi tso dziƒo. " (1 Tesalonikatɔwo 4:16) "Mawudɔla gãtɔ ƒe gbe " le Yesu si, elabena eyae nye mawudɔla gãtɔ Mikael.
Mikael ye le mawudɔlawo ƒe aʋakɔa nu.
"Mikael kple eƒe dɔlawo wɔ aʋa kple ʋɔ driba la, " si nye Satana.
(Nyaɖeɖefia 12:7) Ŋusẽ geɖe le Mikael si le dziƒonutowo me, elabena woyɔe be "amegã, " kple "amegãwo ƒe tatɔwo dometɔ ɖeka. "
(Daniel 10:13, 21; 12:1) Dzesideŋkɔ siawo fia be Mikael ye nye "mawudɔlawo ƒe aʋakɔa ƒe tatɔ " abe ale si Nubabla Yeyea ŋuti nunyala David E. Aune gblɔe ene.
Teƒe bubu ɖeka aɖe koe Biblia gagblɔ le be ame aɖe kpɔ ŋusẽ ɖe mawudɔlawo ƒe aʋakɔa dzi.
Eƒo nu tso "Aƒetɔ Yesu kple eƒe dɔla sẽŋuwo ƒe ɖeɖefia tso dziƒo . . . , esime wòabia hlɔ̃ " ŋu. (2 Tesalonikatɔwo 1:7, 8; Mateo 16:27) Yesu yi "dziƒo, . . . eye wotsɔ mawudɔlawo kple dziɖulawo kpakple ŋusẽtɔwo de ete. " (1 Petro 3:21, 22) Fia eve menɔa zikpui ɖeka dzi o, eya ta Mawu mate ŋu aɖo ame vovo eve, siwo nye Yesu kple Mikael, be woanye mawudɔla kɔkɔewo ƒe tatɔ o.
Eya ta míate ŋu aƒo nya ta wòasɔ be ŋkɔ evea siaa, Yesu kple Mikael, yi na ame ɖeka.
Mikael "ado " le "xaxaɣi " si meva kpɔ o la me.
(Daniel 12:1) Le Daniel ƒe agbalẽa me la, wozãa nya ‘do’ wòkuna ɖe fia aɖe si tso be yeaɖe afɔ vevi aɖe ŋu.
(Daniel 11:​2-4, 21) Yesu Kristo si wogayɔna be "Mawu Ƒe Nya La, " eye wònye "fiawo dzi Fia " la aɖe afɔ vevi aɖe atsrɔ̃ Mawu ƒe futɔwo katã ahakpɔ Mawu ƒe amewo ta.
(Nyaɖeɖefia 19:11-16) Awɔ esia le "xaxa gã si tɔgbi meva kpɔ tso xexea ƒe gɔmedzedze va se ɖe fifia o " la me.​ Mateo 24:21, 42.
Ɣekaɣie Wodzi Yesu?
Biblia meyɔ ŋkeke si tututu dzi wodzi Yesu o, abe ale si wòdze le numekugbalẽ siawo mee ene:
"Ame aɖeke menya gbe si gbe tututu wodzi Kristo o. "
New Catholic Encyclopedia.
"Gbe si gbe tututu wodzi Kristo la mele nyanya o. "
Encyclopedia of Early Christianity.
Togbɔ be Biblia meɖo nyabiase si nye ‘Ɣekaɣie wodzi Yesu?’ ŋu tẽe o hã la, eƒo nu tso nu siwo dzɔ le edziɣi ŋu si na ame geɖe va ƒo nya ta be menye December 25 lia dzie wodzi Yesu o.
Mate ŋu anye vuvɔŋɔli o
Ŋkɔŋɔŋlɔ.
Do ŋgɔ na Yesu dzidzi teti la, Kaisaro Augusto de se be "woaŋlɔ anyigba dzi nɔlawo katã ƒe ŋkɔ. "
Ame sia ame aŋlɔ ŋkɔ "le wo dedu me. " Esia abia be amewo nazɔ kwasiɖa ɖeka alo esi wu nenema ayi wo de.
(Luka 2:1-3) Ðewohĩ ɖe wòde se ma kple susu be yeanya dukɔmeviwo ƒe xexlẽme le adzɔxɔxɔ kple ame siwo awɔ asrafodɔ ta. Dukɔa makpɔ ŋudzedze ɖe sedede ma ŋu kura o eɖanye ƒea ƒe ɣekaɣie wòɖadee o. Eya ta edze ƒãa be Augusto madi be yeado dziku na eteviwo ɖe edzi to wo dometɔ geɖe dzi zizi be woazɔ mɔ legbee ma le vuvɔŋɔli me o.
Lãhawo.
Alẽkplɔlawo hã nɔ "nuto ma ke me le gbedadaƒo, nɔ woƒe lãhawo ŋu dzɔm le zã me. "
(Luka 2:8) Eye agbalẽ si nye Daily Life in the Time of Jesus gblɔ be alẽwo nɔa dogba dzi tso "kwasiɖa si do ŋgɔ na Ŋutitotoŋkekenyuia [March ƒe nuwuwu] " va se ɖe November ƒe domedome.
Egblɔ kpee be: "Wonɔa kpo me le vuvɔŋɔli; eye esia ɖeɖe dzaa ɖee fia be ŋkeke si woɖo na Kristmas-ɖuɖu, le vuvɔŋɔli la, mesɔ o, elabena Nya nyui gbalẽawo gblɔ be alẽkplɔlawo nɔ gbedzi. "
Kele ƒe gɔmedzedze
Míate ŋu abu akɔnta anya ɣeyiɣi si me wodzi Yesu ne míebui tso eƒe ku dzi le Nisan 14 ƒe Ŋutitotoŋkekenyui si woɖu le ƒe 33 ƒe adame dzi.
(Yohanes 19:14-16) Yesu xɔ abe ƒe 30 ene esime wòdze eƒe subɔsubɔdɔ si xɔ ƒe etɔ̃ kple afã la gɔme, eya ta ƒe 2 D.Ŋ.Y. ƒe kele ƒe gɔmedzedzee wodzi Yesu. Luka 3:23.
Nu ka tae woɖua Kristmas le December 25 lia dzi?
Esi wònye be kpeɖodzi aɖeke meli be December 25 lia dzie wodzi Yesu Kristo o ɖe, ke nu ka tae woɖua azã sia le ŋkeke ma dzi?
Numekugbalẽ aɖe gblɔ be ɖe sɔlemehaŋgɔnɔlawo tia ŋkeke ma be wòadze "Romatɔ trɔ̃subɔlawo ƒe azã si nye ‘ɣe si dzi womeɖuna o ƒe dzigbezã’ dzi " le vuvɔŋɔli.
(The New Encyclopædia Britannica) Le numekugbalẽ si nye The Encyclopedia Americana ƒe nya nu la, nunyalagã geɖewo xɔe se be ɖe wowɔ esia "be Kristotɔnyenye nado dzidzɔ na trɔ̃subɔla siwo trɔ zu Kristotɔwo. "
Ðe Agbalẽnyalawo Xɔe Se Be Yesu Nɔ Anyi Kpɔa?
Kpeɖodzi sẽŋuwo le agbalẽnyalawo si siwo ɖee fia be Yesu nɔ anyi kpɔ.
Esi Encyclopædia Britannica, ƒe 2002 ƒe tata nɔ nu ƒom tso ale si ŋutinyaŋlɔla siwo nɔ anyi le ƒe alafa gbãtɔ kple evelia me ƒo nu tso Yesu kple Kristotɔ gbãtɔwo ŋui ŋu la, egblɔ be: "Nuŋlɔɖi ɖekaɖeka siawo ɖo kpe edzi be le blemaɣeyiɣiwo me la, ame siwo tsi tsitre ɖe Kristotɔnyenye ŋu gɔ̃ hã meke ɖi le Yesu ƒe anyinɔnɔ kpɔ ŋu o, si ŋu wotsɔ susu siwo ŋu kpeɖodzi mele o la ʋli nya le zi gbãtɔ le ƒe alafa 18 lia ƒe nuwuwu, kple emegbe le ƒe alafa 19 lia me, kpakple le ƒe alafa 20 lia ƒe gɔmedzedze. "
Le ƒe 2006 me la, agbalẽ aɖe (Jesus and Archaeology) gblɔ be: "Agbalẽnyala xɔŋkɔ siwo li egbea dometɔ aɖeke meke ɖi be Yudatɔ aɖe si ŋkɔe nye Yesu si nye Yosef vi la nɔ anyi kpɔ o; wo dometɔ geɖe lɔ̃na ɖe edzi enumake be yewova nya nu geɖe tso eƒe dɔwɔwɔwo kple eƒe nufiafia veviwo ŋu. "
Biblia ƒo nu tso Yesu ŋu be enye ame ŋutɔŋutɔ.
Eyɔ etɔgbuiawo ŋkɔwo eye wòƒo nu tso edzilawo kple nɔviawo ŋu hã.
(Mateo 1:1; 13:55) Biblia yɔ ame xɔŋkɔ siwo nɔ anyi le Yesu ƒe ɣeyiɣia me ƒe ŋkɔwo hã.
(Luka 3:1, 2) Nuŋlɔɖi vevi siawo na numekulawo tea ŋu kua nu me hekpɔa kpeɖodzi be Biblia me nuŋlɔɖiwo de pɛpɛpɛ.
Ðe Yesu Ƒe Agbemeŋutinya Si Le Biblia Me La De Pɛpɛpɛa?
Biblia-ŋlɔla Luka gblɔ tso Yesu ƒe agbemeŋutinya si wòŋlɔ la ŋu be: "Nye hã meku nuwo katã me tsitotsito tso gɔmedzedzea me. "
Luka 1:3.
Ame aɖewo gblɔna be wotrɔ Yesu ƒe agbemeŋutinya siwo woŋlɔ ɖe Nyanyuigbalẽwo, siwo nye agbalẽ siwo eŋɔlimetɔ siwo nye Mateo, Marko, Luka kple Yohanes ŋlɔ, la me nyawo le ƒe alafa enelia le Yesu dzidzi megbe me.
Gake wova ke ɖe Yohanes ƒe Nyanyuigbalẽa ƒe asinuŋɔŋlɔgbalẽ kakɛ aɖe ŋuti le Egipte le ƒe 1900-ƒeawo ƒe gɔmedzedze.
Woyɔa asinuŋɔŋlɔgbalẽ kakɛ sia egbea be Papyrus Rylands 457 (P52) eye wodzrae ɖo ɖe John Rylands Library si le Manchester le England (Angleterre).
Nya siwo dze le Yohanes 18:31-33, 37, 38 le egbe Bibliawo mee le edzi.
Esiae nye Kristotɔwo Ƒe Hela Ŋɔŋlɔawo alo Nubabla Yeyea ƒe asinuŋɔŋlɔgbalẽ kakɛ xoxotɔ si ŋu woke ɖo.
Agbalẽnyala geɖe xɔe se be ƒe 125 me lɔƒoe woŋlɔe.
Esia anye ƒe 25 alo esi wu nenema vie ko esime Yohanes ŋutɔ ŋlɔ eƒe agbalẽa megbe.
Aleke Yesu Ƒe Dzedzeme Nɔ?
Esi Biblia meɖɔ Yesu ƒe dzedzeme o ta la, ame aɖeke menya ale si tututu eƒe dzedzeme nɔ o.
Esia fia be Yesu ƒe dzedzeme nyanya mele vevie o.
Ke hã, Biblia kpe ɖe mía ŋu míenya ale si Yesu ƒe dzedzeme anya anɔ.
Eƒe Dzedzeme: Yudatɔe Yesu nye eya ta eƒe dzedzeme anya nɔ abe nɔa si nye Sem ƒe dzidzimevi la tɔ ene.
(Hebritɔwo 7:14) Anye be eƒe dzedzeme menɔ etɔxɛ o.
Ɣeaɖeɣi la, ete ŋu zɔ mɔ le adzame tso Galilea yi Yerusalem eye ame aɖeke mekpɔe dze sii o.
(Yohanes 7:10, 11) Eye edze abe ne Yesu le eƒe nusrɔ̃lawo dome kura gɔ̃ hã la, vovototo boo aɖeke menɔa eya kple woawo dome o.
Àɖo ŋkui be, ɖe Yuda Iskariot wɔ nane tsɔ de dzesi Yesu hafi amehawo va lée.​ Mateo 26:47-49.
Eƒe ɖa ƒe didime: Ða legbe menya nɔ ta na Yesu o elabe Biblia gblɔ be "ne ɖa legbe le ta na ŋutsu la, enye ŋukpe nɛ. "​ 1 Korintotɔwo 11:14.
Eƒe ge: Yesu ɖo ge.
Ewɔ ɖe se si wode na Yuda ŋutsuwo be ‘woagafɔ woƒe ge dzi ɖewoɖewoe o’ la dzi.
(3 Mose 19:27; Galatiatɔwo 4:4) Azɔ hã, Biblia ƒo nu tso Yesu ƒe ge ŋu le nyagblɔɖi aɖe si ku ɖe eƒe fukpekpewo ŋu me.​ Yesaya 50:6.
Eƒe ametia: Nu sia nu ɖee fia be ŋusẽ nɔ Yesu ŋu.
Esi wònɔ eƒe subɔsubɔdɔa wɔm la, ezɔa mɔ kilometa gbogbo aɖewo.
(Mateo 9:35) Ekɔ Yudatɔwo ƒe gbedoxɔa ŋu zi eve, esi wòtrɔ gaɖɔlilawo ƒe gawo ƒu gbe eye wòtu asi woƒe kplɔ̃wo ƒu anyi, eye gbe ɖeka etsɔ atam nya lãwo do goe le gbedoxɔa me.
(Luka 19:45, 46; Yohanes 2:14, 15) Numekugbalẽ aɖe gblɔ be: "Nyanyuigbalẽawo ŋlɔlawo katã ƒe nyawo ɖee fia be [Yesu] nɔ lãmesẽ me eye ŋusẽ nɔ eŋu. "​ McClintock kple Strong ƒe Cyclopedia Babla IV, axa 884.
Eƒe mo ƒe dzedzeme: Yesu doa vivi ɖe ame ŋu hekpɔa nublanui na ame, ɖikeke mele eme o be esia dzena le mo nɛ.
(Mateo 11:28, 29) Ame ƒomevi vovovowo te ŋu tena ɖe eŋu hena akɔfafa kple kpekpeɖeŋu.
(Luka 5:12, 13; 7:37, 38) Egbɔ nɔnɔ dzɔa dzi na ɖeviwo gɔ̃ hã.​ Mateo 19:13-15; Marko 9:35-37.
Susu totro siwo le amewo si ku ɖe Yesu ƒe dzedzeme ŋu
Susu totro: Ame aɖewo gblɔna be anɔ eme be Afrikatɔe Yesu nye elabe Nyaɖeɖefia ƒe agbalẽ tsɔ eƒe taɖa sɔ kple "alẽfu ɣi " eye wòtsɔ eƒe afɔ sɔ kple "akɔbli nyui si wode kpo me wòbiã hẽe. "​ Nyaɖeɖefia 1:14, 15.
Nyateƒea: Nya siwo woŋlɔ ɖe Nyaɖeɖefia ƒe agbalẽa me la nye nu siwo woɖe fia to "dzesiwo " me.
(Nyaɖeɖefia 1:1) Ale si woɖɔ Yesu ƒe taɖa kple afɔwo la nye kpɔɖeŋunyagbɔgblɔ si wotsɔ fia Yesu ƒe nɔnɔmewo le eƒe tsitretsitsi megbe, ke menye ale si eƒe dzedzeme nɔ esi wònɔ anyigba dzi o.
Esi Nyaɖeɖefia 1:14 gblɔ le Yesu ŋu be "eƒe ta kple taɖa fu tititi abe alẽfu ɣi alo sno ene " la, taɖaa ƒe amadede gblɔm wole ke menye eƒe wɔwɔme o.
Esia tsi tre ɖi na nunya si gbegbe le esi le eƒe ƒexɔxɔ ta.
(Nyaɖeɖefia 3:14) Mawunyakpukpui sia metsɔ Yesu ƒe taɖa le sɔsɔm kple alẽfu ƒe wɔwɔme o abe ale si ko metsɔe sɔ kple sno ƒe wɔwɔme o ene.
Yesu ƒe afɔwo le "abe akɔbli nyui si wode kpo me wòbiã hẽe ene. "
(Nyaɖeɖefia 1:15) Azɔ hã, eƒe mo nɔ "abe ɣe si le keklẽm sesĩe ene. "
(Nyaɖeɖefia 1:16) Esi dukɔ aɖeke me tɔwo ƒe ŋutigbalẽ ƒe amadede mele nenema o ta la, ŋutegaa nye nane ƒe dzesi, si fia be Yesu si wofɔ ɖe tsitre la "le kekeli si ŋu womate ŋu ate ɖo o la me. "​ 1 Timoteo 6:16.
Susu totro: Yesu nye ame beli.
Nyateƒea: Yesu wɔa ŋutsu le eƒe nuwɔnawo me.
Le kpɔɖeŋu me, Yesu zɔ va ameha siwo lé lãnu ɖe asi va elé ge la gbɔ hegblɔ dzinɔameƒotɔe be nyee nye esi.
(Yohanes 18:4-8) Ŋusẽ anya nɔ Yesu ŋu be wòanye atikpala eye wòazã dɔwɔnu siwo abia be ame ŋutɔ nazã eƒe ŋusẽ.​ Marko 6:3.
Ke nu ka tae wòhiã be ame aɖe nakpe ɖe Yesu ŋu be wòatsɔ eƒe fuwɔametia?
Eye nu ka tae wòku do ŋgɔ na ame siwo wohe ɖe ati ŋu kpe ɖe eŋu la?
(Luka 23:26; Yohanes 19:31-33) Do ŋgɔ teti hafi woahe Yesu ɖe ati ŋu la, ŋusẽ vɔ le eŋu vevie.
Zã si do ŋgɔ la, nuxaxa vevie wɔe be mete ŋu mlɔ anyi dɔ alɔ̃ o.
(Luka 22:42-44) Yudatɔwo sẽ ŋuta le eŋu le zã ma me, eye Romatɔwo wɔ funyafunyae le ŋufɔke.
(Mateo 26:67, 68; Yohanes 19:1-3) Nu mawo katã anya na be Yesu ku kaba.
Susu totro: Yesu nye blanuiléla makpɔdzidzɔ.
Nyateƒea: Yesu ɖe Fofoa si le dziƒo, ame si Biblia yɔ be "Mawu dzidzɔtɔ la " ƒe nɔnɔmewo fia bliboe. (1Timoteo 1:11; Yohanes 14:9) Le nyateƒe me la, Yesu fia amewo ale si woawɔ anye dzidzɔtɔwo.
(Mateo 5:3-9; Luka 11:28) Nya siawo ɖee fia be dzidzɔ dzena le mo na Yesu zi geɖe.
Ðe Yesu Ðe Srɔ̃ Kpɔa?
Ðe Nɔviwo Nɔ Yesu Sia?
Biblia ɖee fia kɔtɛe be Yesu meɖe srɔ̃ kpɔ o, togbɔ be Biblia meƒo nu tso eƒe srɔ̃ɖeɖe ŋu tẽe o hã.
Bu nya siawo ŋu kpɔ.
Edziedzi la, Biblia ƒoa nu tso Yesu ƒe ƒometɔwo kple nyɔnu siwo kplɔnɛ ɖo le eƒe subɔsubɔdɔa me kple nyɔnu siwo nɔ eteƒe esime wowui ŋu, gake Biblia megblɔ kpɔ be srɔ̃ nɔ esi o.
(Mateo 12:46, 47; Marko 3:31, 32; 15:40; Luka 8:2, 3, 19, 20; Yohanes 19:25) Anɔ eme godoo be esi srɔ̃ menɔ Yesu si o tae Biblia meƒo nu tso eƒe srɔ̃ɖeɖe ŋu o.
Yesu gblɔ na eƒe nusrɔ̃lawo tso ame siwo tiae be yewoanɔ tre ale be yewoate ŋu awɔ geɖe le Mawu ƒe subɔsubɔdɔa me la ŋu be: "Ame si ate [ŋu anɔ tre] la, newɔe. "
(Mateo 19:10-12) Eɖo kpɔɖeŋu na ame siwo tiae be yewomaɖe srɔ̃ o ale be yewoatsɔ yewo ɖokuiwo ana Mawu bliboe la.​ Yohanes 13:15; 1 Korintotɔwo 7:32-38.
Do ŋgɔ teti na Yesu ƒe ku la, ewɔ ɖoɖo ɖe nɔa dzi kpɔkpɔ ŋu.
(Yohanes 19:25-27) Ne ɖe Yesu ɖe srɔ̃ alo viwo nɔ esi la, anye ne ekpɔ egbɔ be yewɔ ɖoɖo ɖe ame siawo hã dzi kpɔkpɔ ŋu.
Biblia gblɔna be Yesu ɖo kpɔɖeŋu ɖi na srɔ̃ŋutsuwo, gake menye ale si Yesu wɔ nu ɖe srɔ̃nyɔnu si nye amegbetɔ ŋue wòfiaa asii o.
Biblia gblɔ boŋ be: "Srɔ̃ŋutsuwo, miyi edzi mialɔ̃ mia srɔ̃wo abe ale si ko Kristo la hã lɔ̃ hame la, eye wòtsɔ eɖokui na ɖe eta ene. "
(Efesotɔwo 5:25) Ne ɖe srɔ̃ nɔ Yesu si esime wònɔ anyigba dzi la, ɖe Biblia mazã srɔ̃ŋutsu ƒe kpɔɖeŋu de blibo si wòaɖo ɖi la le kpukpui ma me oa?
Ðe nɔviwo nɔ Yesu sia?
Ɛ̃, nɔvi ade ya teti nɔ esi.
Woawoe nye nɔvia ŋutsu siwo ƒe ŋkɔwoe nye Yakobo, Yosef, Simon kple Yuda kpakple nɔvia nyɔnu eve ya teti.
(Mateo 13:54-56; Marko 6:3) Yesu nɔ Maria kple srɔ̃a Yosef ŋutɔwo ƒe viwoe Yesu nɔvi mawo nye.
(Mateo 1:25) Biblia yɔ Yesu be Maria ƒe "ŋgɔgbevi, " esia fia be Maria gadzi vi bubuwo hã.​ Luka 2:7.
Susu totro siwo nɔa amewo si ku ɖe Yesu nɔviwo ŋu
Esi ame aɖewo nɔ agbagba dzem be yewoaɖo kpe edzi be Maria nye ɖetugbui leaƒe le eƒe agbe me katã ta la, woɖea nya si nye ‘nɔvi’ gɔme bubui.
Le kpɔɖeŋu me, ame aɖewo susui be Yesu nɔvi siwo wowɔnɛ la nye Yosef ƒe vi siwo nyɔnu bubu dzi nɛ hafi wòva ɖe Maria.
Ke hã, Biblia gblɔ be Yesu nyi fianyenye si ƒe ŋugbe wodo na David la dome le se nu.
(2 Samuel 7:​12, 13; Luka 1:​32) Ne ɖe vi bubuwo nɔ Yosef si siwo tsi wu Yesu la, anye ne woƒe tsitsitɔe anye Yosef ƒe domenyila le se nu.
Ðe nya ‘nɔvi’ si wozã le afi sia ate ŋu afia Yesu ƒe nusrɔ̃lawo alo gbɔgbɔmenɔviwoa?
Esia mewɔ ɖeka kple Ŋɔŋlɔawo o, elabe Biblia gblɔ be ɣeaɖeɣi la, "nɔviawo mexɔ edzi se o. "
(Yohanes 7:5) Biblia de vovototo Yesu nɔviwo kple eƒe nusrɔ̃lawo dome.​ Yohanes 2:12.
Ame aɖewo hã gblɔna be Yesu nɔviŋutsu siwo wowɔnɛ la woe nye eƒe ƒometɔ kpamkpamwo ƒe viwo.
Ke hã le Hela Ŋɔŋlɔawo me la, menye nya ɖekae wozãna na "nɔvi, " "ƒometɔ, " kple "ƒometɔ ƒe vi " o.
(Luka 21:16; Kolosetɔwo 4:10) Biblia-ŋutinunyala geɖewo lɔ̃ ɖe edzi be Yesu nɔvi siwo wowɔnɛ le afi sia la fia nɔa ƒe viŋutsuwo kple nyɔnuwo ŋutɔŋutɔ.
Le kpɔɖeŋu me, agbalẽ aɖe (The Expositor’s Bible Commentary) gblɔ be: "Mɔ si ko nu míate ŋu ase nya ‘nɔviwo’ gɔme le wòasɔ wue nye be . . . efia Maria kple Yosef ƒe viwo, eye le esia ta wonye Yesu nɔ [Maria] ƒe viwo. "
Nu Ka Tae Yesu Ku?
Yesu ku ale be woate ŋu atsɔ amegbetɔwo ƒe nu vɔ̃wo ake wo eye woakpɔ agbe mavɔ.
(Romatɔwo 6:23; Efesotɔwo 1:7) Yesu ƒe kua ɖo kpe edzi hã be amegbetɔwo ate ŋu awɔ nuteƒe na Mawu le tetekpɔ sesẽtɔ kekeake gɔ̃ hã me.​ Hebritɔwo 4:15.
Kpɔ viɖe siwo gbegbe ate ŋu ado tso ame ɖeka ƒe ku me la ɖa.
Yesu ku hena "míaƒe nu vɔ̃wo ƒe tsɔtsɔke. "​ Kolosetɔwo 1:14.
Wowɔ amegbetɔ gbãtɔ, Adam, wòde blibo, nu vɔ̃ menɔ eŋu o.
Ke hã egbe toɖoɖo Mawu.
Adam ƒe tomaɖomaɖoa, alo nu vɔ̃a, gblẽ nu le eƒe dzidzimeviwo katã ŋu.
Biblia gblɔ be: "Ame ɖeka ƒe tomaɖomaɖo na ame geɖewo zu nu vɔ̃ wɔlawo. "​ Romatɔwo 5:19.
Ame debliboe Yesu hã nye, gake mewɔ nu vɔ̃ kpɔ o.
Eya ta ate ŋu anye "avulévɔsa ɖe míaƒe nu vɔ̃wo ta. " (1 Yohanes 2:2) Abe ale si ko Adam ƒe tomaɖomaɖoa kplɔ amegbetɔƒomea de nu vɔ̃ me ene la, nenema kee Yesu ƒe kua ɖe ame siwo katã xɔ eya amea dzi se la tso nu vɔ̃ me.
Le nyaa nu la, Adam dzra ameƒome bliboa na nu vɔ̃.
Gake esi Yesu lɔ̃ faa va ku ɖe mía ta la, egbugbɔ ameƒome bliboa ƒle wòzu etɔ.
Esia wɔe be "ne edzɔ be ame aɖe wɔ nu vɔ̃ aɖe la, kpeɖeŋutɔ le mía si le Fofo la gbɔ, si nye ame dzɔdzɔe Yesu Kristo. "​ 1 Yohanes 2:1.
Yesu ku "bene ame sia ame si ɖenɛ fiana be yexɔ edzi se la nagatsrɔ̃ o, ke boŋ wòakpɔ agbe mavɔ. "​ Yohanes 3:16.
Togbɔ be ɖe wowɔ Adam be wòanɔ agbe tegbee hã la, nu vɔ̃ si wòwɔ la he ku vɛ nɛ.
To Adam "dzi nu vɔ̃ ge ɖe xexea me, eye to nu vɔ̃ me ku la va, eye ale ku la kaka ɖe amewo katã dome, esi wo katã wɔ nu vɔ̃ ŋuti. "​ Romatɔwo 5:12.
To vovo na ema la, Yesu ƒe kua ɖe nu vɔ̃ ƒe ɖiƒoƒo ɖe sia ɖe ɖa le ame siwo katã xɔ edzi se la ŋu, eye wògate fli ɖe kufia si wotso na wo le nu vɔ̃ ta la hã me.
Biblia ƒo nya sia ta kpokploe be: "Ale si ko nu vɔ̃ kple ku ɖu fiae la, amenuveve la hã naɖu fia nenema ke to dzɔdzɔenyenye me hena agbe mavɔ kpɔkpɔ, to mía Aƒetɔ Yesu Kristo dzi. "​ Romatɔwo 5:21.
Enye nyateƒe be amegbetɔwo ƒe agbenɔƒe le kpuie.
Ke hã, Mawu do ŋugbe be yeana agbe mavɔ ame dzɔdzɔewo eye yeafɔ ame siwo ku la ɖe tsitre ale be Yesu ƒe vɔsakua naɖe vi na woawo hã.​ Psalmo 37:29; 1 Korintotɔwo 15:22.
Yesu ‘ɖo to yi ɖa se keke ku me ke’ tsɔ ɖee fia be amegbetɔwo ate ŋu awɔ nuteƒe na Mawu le dodokpɔ alo nɔnɔme sesẽ ɖe sia ɖe me.​ Filipitɔwo 2:8.
Togbɔ be Adam de blibo le susu kple ŋutilã me hã la, egbe toɖoɖo Mawu, elabe edi eɖokui tɔ esi wòna nu si menye etɔ o la dzroe.
(1 Mose 2:16, 17; 3:6) Emegbe Mawu ƒe futɔ gãtɔ, Satana, gblɔ be ame aɖeke mate ŋu aɖo to Mawu ne menye viɖe aɖeke tae o, vevietɔ ne elɔ eƒe agbe ɖe eme.
(Hiob 2:4) Ke hã, ame deblibo Yesu ya ɖo to Mawu eye wòyi edzi lé nuteƒewɔwɔ me ɖe asi esime wòdze ŋgɔ vlodoame, vevesese helĩhelĩ kple ku gɔ̃ hã.
(Hebritɔwo 7:26) Esia kpɔ nyaa gbɔ bliboe: Amegbetɔ ate ŋu awɔ nuteƒe na Mawu le dodokpɔ kple tetekpɔ ɖe sia ɖe si ava edzi la me.
Yesu le fuwɔameti ŋu eye woklã adzodala eve hã ɖe eƒe axawo dzi
Nyabiase siwo ku ɖe Yesu ƒe ku ŋu
Nu ka tae wòle be Yesu nakpe fu ahaku hafi aɖe amegbetɔwo?
Nu ka tae Mawu mete fli ɖe kufia la me ko evɔ o?
Mawu ƒe se gblɔ be "nu vɔ̃ ƒe fetue nye ku. "
(Romatɔwo 6:23) Mawu meɣla se sia ɖe Adam o, ke boŋ egblɔ nɛ be ne egbe toɖoɖo la aku.
(1 Mose 3:3) Esi Adam wɔ nu vɔ̃ la, "Mawu, ame si mate ŋu aka aʋatso o la " wɔ ɖe eƒe nyaa dzi.
(Tito 1:2) Menye nu vɔ̃ ɖeɖe koe Adam gblẽ ɖi na eƒe dzidzimeviwo o, ke egblẽ nu vɔ̃ ƒe fetu si nye ku hã ɖi na wo.
Togbɔ be amegbetɔ nuvɔ̃mewo dze na ku hã la, Mawu na "eƒe amenuveve geɖe " la wo.
(Efesotɔwo 1:7) Ðoɖo si wòwɔ dɔ ame deblibo Yesu ɖa wòva ku ɖe mía ta be yeatsɔ aɖe mí la nye eƒe dzɔdzɔenyenye deŋgɔ kple nublanuikpɔkpɔ deto la ɖeɖefia.
Ɣekaɣie Yesu ku?
Yesu ku le ŋkekea ƒe "gaƒoƒo asiekelia " dzi, alo abe ŋdɔ ga etɔ̃ lɔƒo le Yudatɔwo ƒe Ŋutitotoŋkekenyuia ɖugbe.
(Marko 15:33-37) Ŋkeke ma sɔ kple Fiɖa, April 1, 33 K.Ŋ. le egbegbe ɣletigbalẽwo dzi.
Afi kae Yesu ku le?
Wowu Yesu le "teƒe si woyɔna be Ametakoliƒe. Woyɔa teƒe sia le Hebrigbe me be Golgata. "
(Yohanes 19:17, 18) Le Yesu ƒe ŋkekea me la, teƒe sia nɔ Yerusalem "dua ƒe agbo la godo. "
(Hebritɔwo 13:12) Teƒe sia anya nɔ togbɛ dzi, elabe Biblia gblɔ be esime wonɔ Yesu wum la, ame aɖewo nɔ "adzɔge " nɔ nu kpɔm.
(Marko 15:40) Ke hã, ame aɖeke meganya afi si tututu Golgota le egbea o.
Atitsoga ŋue Yesu ko ɖoa?
Togbɔ be ame geɖe xɔe se be atitsoga ŋue Yesu ku ɖo hã la, Biblia gblɔ be: "Eya ŋutɔ tsɔ míaƒe nu vɔ̃wo ɖo eƒe ŋutilã dzi le ati la ŋu. " (1 Petro 2:24) Biblia ŋlɔlawo zã Helagbe me nya eve siwo nye stauros kple xylon tsɔ ɖɔ ati si ƒomevi ŋu Yesu ku ɖo.
Agbalẽnyala geɖewo ƒo nya ta be nya siawo fia ati dzɔdzɔe alo ati tsrala.
Aleke wòle be woaɖo ŋku Yesu ƒe kua dzie?
Le Yudatɔwo ƒe ƒe sia ƒe Ŋutitotoŋkekenyuia ƒe zã me la, Yesu na mɔfiame bɔbɔe aɖe eƒe nusrɔ̃lawo hede se na wo be: "Minɔ esia wɔm hena ŋkuɖoɖo dzinye. " (1 Korintotɔwo 11:24) Gaƒoƒo aɖewo le ema megbe la, wowu Yesu.
Biblia ŋlɔlawo tsɔ Yesu sɔ kple alẽvi si wotsɔ sa vɔe le Ŋutitotoa dzi.
(1 Korintotɔwo 5:7) Abe ale si ko Ŋutitotoŋkekenyuia ɖoa ŋku edzi na Israel viwo be wona ablɔɖe wo tso kluvinyenye me ene la, nenema kee Yesu ƒe ku ƒe Ŋkuɖodzia hã ɖoa ŋku edzi na Kristotɔwo be wona ablɔɖe wo tso nu vɔ̃ kple ku si me.
Ŋutitotoŋkekenyui si woɖuna le Nisan 14 lia dzi le Biblia ƒe ɣletigbalẽ nu la nye ƒe sia ƒe wɔna, nenema kee Kristotɔ gbãtɔwo hã ɖua Ŋkuɖodzia zi ɖeka le ƒe me.
Ƒe sia ƒe, le ŋkeke si dze Nisan 14 lia dzi la, ame miliɔn geɖe le xexea me godoo ɖoa ŋku Yesu ƒe kua dzi.
Atitsoga Ŋutie Yesu Ku Ðoa?
Ame geɖe bua atitsoga be enye Kristotɔwo ƒe dzesi si bɔ wu.
Gake Biblia megblɔ ale si ati si ŋuti Yesu ku ɖo la le na mí o, eya ta ame aɖeke mate ŋu anya ale si tututu atia le o.
Ke hã Biblia na wòdze kɔtɛe be ati tsralaa ŋue Yesu ku ɖo, ke menye atitsoga ŋue o.
Zi geɖe la, ne wole nu ƒom tso ati si ŋu Yesu ku ɖo ŋu le Biblia me la, wozãa Helagbe me nya si nye stauros.
(Mateo 27:40; Yohanes 19:17) Togbɔ be woɖe nya sia gɔme le Biblia bubuwo me zi geɖe be "atitsoga " hã la, Biblia-ŋutinunyala geɖewo lɔ̃ ɖe edzi be nu si Helagbe me nya ma fia koe nye "ati tsrala. "
Le numekugbalẽ aɖe (A Critical Lexicon and Concordance to the English and Greek New Testament) ƒe nya nu la, nya stauros "mefia ati eve siwo wotsɔ tso ga ɖe wo nɔewo me kpɔ gbeɖe o. "
Wozãa Helagbe me nya xylon ɖe stauros teƒe le Biblia me.
(Dɔwɔwɔwo 5:30; 1 Petro 2:24) Nya sia fia "ati, " "atikpo, " "ati tsrala " alo "ati dzɔdzɔe. "
The Companion Bible gblɔ be: "Naneke mele Helagbe si me woŋlɔ [Nubabla Yeyea] ɖo la me si ana ame ƒe susu nayi ati eve dzi kura gɔ̃ hã o. "
Ðe wòsɔ be woazã atitsoga le mawusubɔsubɔ mea?
Crux simplex​ Latingbe me nya si wozãna na ati tsrala siwo ŋu woklãa nu vlo wɔlawo ɖo
Eɖanye aleke kee ati si ŋuti Yesu ku ɖo la le o, kpeɖodziwo kple Biblia me nya siwo gbɔna ɖee fia be mele be woazã atitsoga le mawusubɔsubɔ me o.
Mawu de se be womegazã nɔnɔmewɔwɔwo, nɔnɔmetatawo kple dzesiwo abe atitsoga ene atsɔ asubɔ ye o.
Mawu de se na Israel-viwo be womegazã "nɔnɔme aɖeke " atsɔ asubɔ ye o, eye wode se ma ke na Kristotɔwo hã be "misi le trɔ̃subɔsubɔ nu. " 5 Mose 4:15-19; 1 Korintotɔwo 10:14.
Kristotɔ siwo nɔ anyi le ƒe alafa gbãtɔ me la mezã atitsoga le mawusubɔsubɔ me o.
Apostoloawo ƒe nufiafiawo kple woƒe kpɔɖeŋuwoe wòle be Kristotɔwo katã nasrɔ̃.​ 2 Tesalonikatɔwo 2:15.
Trɔ̃subɔlawo gbɔe atitsogazazã le subɔsubɔ me dzɔ tso.
Ƒe alafa geɖe le Yesu ƒe ku megbe la, esime sɔlemehawo va tra ɖa tso Yesu ƒe nufiafiawo gbɔ lae woɖea mɔ na ame yeye siwo va nɔ sɔlemehawo me ɖom la be "woakpɔtɔ anɔ nɔnɔmewɔwɔwo kple dzesi siwo wozãna le trɔ̃subɔsubɔ me la dometɔ akpa gãtɔ zãm. " Dzesi siawo dometɔ ɖekae nye atitsoga.
(The Expanded Vine’s Expository Dictionary of New Testament Words) Ke hã Biblia meda asi ɖe edzi be woaɖe mɔ ɖe trɔ̃subɔlawo ƒe dzesiwo zazã ŋu be wòakpe ɖe trɔ̃subɔlawo ŋu woatrɔ dzi me azu xɔsetɔwo o.​ 2 Korintotɔwo 6:17.
Esi Wofɔ Yesu Ðe Tsitre La, Eƒe Amegbetɔŋutilãe Nɔ Eŋu Loo Alo Gbɔgbɔŋutilãe?
Biblia gblɔ be wowu Yesu "le ŋutilã me, ke wogbɔ agbee le gbɔgbɔ me. " 1 Petro 3:18; Dɔwɔwɔwo 13:34; 1 Korintotɔwo 15:45; 2 Korintotɔwo 5:16.
Yesu ŋutɔ ƒe nyawo ɖee fia be ne wofɔ ye la, yeƒe ŋutilã maganye amegbetɔ ƒe ŋutilã azɔ o.
Egblɔ be nu si yeana ‘ɖe xexea ƒe agbe ta lae nye yeƒe ŋutilã.’
(Yohanes 6:51; Mateo 20:28) Ne ɖe wògatrɔ tsɔ eƒe amegbetɔŋutilãa esime wofɔe ɖe tsitre la, ke efia be ete fli ɖe eƒe tafevɔsa, si fia vɔ si wòsa ɖe ameƒomea ta la, me.
Medzɔ alea o, elabe Biblia gblɔ be etsɔ eƒe ŋutilã kple eƒe ʋu na "zi ɖeka ɖe ɣeyiɣiawo katã nu. "
Hebritɔwo 9:11, 12.
Ne gbɔgbɔŋutilãe nɔ Yesu ŋu esime wofɔe ɖe tsitre la, ke aleke wòdzɔe be eƒe nusrɔ̃lawo te ŋu kpɔe?
Gbɔgbɔmenuwɔwɔwo ate ŋu ado amegbetɔŋutilã.
Le kpɔɖeŋu me, mawudɔla siwo wɔ esia le blema te ŋu ɖu nu, no nu kple amegbetɔwo.
(1 Mose 18:1-8; 19:1-3) Ke hã, wokpɔtɔ nye gbɔgbɔmenuwɔwɔwo eye wote ŋu dzo le xexe si wokpɔna kple ŋku la me.​ Ʋɔnudrɔ̃lawo 13:15-21.
Esi wofɔ Yesu ɖe tsitre megbe la, eya hã do amegbetɔŋutilã ɣeyiɣi kpui aɖe abe ale si mawudɔlawo wɔe do ŋgɔ nɛ ene.
Esi wòzu gbɔgbɔmenuwɔwɔ ta la, etea ŋu dzena zi ɖeka kpoyi eye wògatea ŋu buna zi ɖeka vĩi hã.
(Luka 24:31; Yohanes 20:19, 26) Menye amegbetɔŋutilã ɖeka ma kee nɔ eŋu esi wòdze na amewo le nɔnɔme vovovowo me o.
Eya ta Yesu xɔlɔ̃ veviwo gɔ̃ hã mete ŋu kpɔe dze sii o va se ɖe esime wòwɔ nane alo gblɔ nya aɖe hafi.​ Luka 24:30, 31, 35; Yohanes 20:14-16; 21:6, 7.
Esi Yesu dze na apostolo Toma la, edo amegbetɔŋutilã si ŋu abiwo le.
Ewɔ esia tsɔ do ŋusẽ Toma ƒe xɔse, elabena Toma menɔ kakam ɖe edzi be wofɔ Yesu ɖe tsitre o.​ Yohanes 20:24-29.
Yesu Naa Ðeɖe Le Mɔ Ka Nu?
Yesu na ɖeɖe amegbetɔ wɔnuteƒewo esi wòtsɔ eƒe agbe na wònye tafe ɖe wo ta.
(Mateo 20:28) Eya ta Biblia yɔ Yesu be "xexea ɖela. " (1 Yohanes 4:14) Egagblɔ be: "Xɔxɔ la megale ame bubu aɖeke me o, elabena ŋkɔ bubu aɖeke mele dziƒoa te, si wona amegbetɔwo, si dzi míato akpɔ xɔxɔ o. " Dɔwɔwɔwo 4:12.
Yesu ‘ɖɔ ku kpɔ ɖe ame siwo katã’ xɔa edzi sena la ta.
(Hebritɔwo 2:9; Yohanes 3:16) Esia megbe la, "Mawu fɔe ɖe tsitre tso ame kukuwo dome, " eye Yesu zu gbɔgbɔmenuwɔwɔ trɔ yi dziƒo.
(Dɔwɔwɔwo 3:15) Le afi ma la, Yesu "ate ŋu aɖe ame siwo le tetem ɖe Mawu ŋu to eya amea dzi la bliboe hã, elabena ele agbe ɣesiaɣi, be wòaxɔ woƒe nya ɖe akɔ. " Hebritɔwo 7:25.
Nu ka tae wòle be Yesu naxɔ míaƒe nya ɖe akɔ?
Mí katã míenye nu vɔ̃ wɔlawo.
(Romatɔwo 3:23) Nu vɔ̃ nye mɔxenu le mí kple Mawu dome, eye wòkplɔa mí yia ku me.
(Romatɔwo 6:23) Ke hã Yesu nyea "ametaʋlila " na ame siwo xɔa eƒe tafevɔsaa dzi sena.
(1 Yohanes 2:1, etenuŋɔŋlɔ) Yesu xɔa nya ɖe akɔ ɖe wo ta, eye wòbiaa Mawu be wòase woƒe gbedodoɖawo eye wòanɔ te ɖe yeƒe vɔsakua dzi atsɔ woƒe nu vɔ̃wo ake wo.
(Mateo 1:21; Romatɔwo 8:34) Mawu wɔna ɖe Yesu ƒe biabia mawo dzi elabe wowɔ ɖeka kple Eƒe lɔlɔ̃nu.
Mawu dɔ Yesu ɖo ɖe anyigba dzi "be woaɖe xexea to edzi. " Yohanes 3:17.
Yesu dzi xɔxɔ se koe hiã be míakpɔ ɖeɖea?
Togbɔ be ele be míaxɔ Yesu dzi se hafi akpɔ ɖeɖe hã la, egabia nu bubu geɖewo hã.
(Dɔwɔwɔwo 16:30, 31) Biblia gblɔ be: "Ale si ŋutilã gbɔgbɔ manɔmee nye nu kuku la, nenema kee xɔse dɔwɔwɔ manɔŋui hã nye nu kuku. "
(Yakobo 2:26) Be míakpɔ ɖeɖe la, ele be:
Míasrɔ̃ nu tso Yesu kple Fofoa, Yehowa ŋu. Yohanes 17:3.
Míaxɔ wo dzi ase. Yohanes 12:44; 14:1.
Míaɖe míaƒe xɔse afia to woƒe sewo dzi wɔwɔ me.
(Luka 6:46; 1 Yohanes 2:17) Yesu fia nu be menye ame sia ame si le ye yɔm be "Aƒetɔ " lae akpɔ ɖeɖe o, negbe ‘ame siwo le ye Fofo si le dziƒowo ƒe lɔlɔ̃nu wɔm’ la ɖeɖe ko. Mateo 7:21.
Míayi edzi aɖe xɔse afia ne míele nɔnɔme sesẽwo me tom gɔ̃ hã.
Yesu na esia me kɔ ƒãa esi wògblɔ be: "Ame si do dzi va se ɖe nuwuwu la, eyae akpɔ ɖeɖe. " Mateo 24:13.
Aleke Yesu Ƒe Vɔsa Nye "Tafe Na Ame Geɖewo "?
Yesu dzie Mawu ato aɖe amegbetɔƒomea alo axɔ nɛ tso nu vɔ̃ kple ku si me.
Biblia gblɔ tso Yesu ƒe ʋu si wokɔ ɖi la ŋu be enye mía tafe.
(Efesotɔwo 1:7; 1 Petro 1:18, 19) Eya tae Yesu gblɔ be yeva be "yeatsɔ yeƒe agbe ana wòanye tafe na ame geɖewo. " Mateo 20:28.
Nu ka tae wòhiã be woana "tafe na ame geɖewo "?
Wowɔ amegbetɔ gbãtɔ Adam wònye ame deblibo eye nu vɔ̃ aɖeke menɔ eŋu o.
Mɔnukpɔkpɔ nɔ esi be wòanɔ agbe tegbee, gake ebu mɔnukpɔkpɔ sia esi wòda Mawu ƒe se dzi.
(1 Mose 3:17-19) Esi wòdzi viwo la, viawo nyi nu vɔ̃ ƒe dome tso egbɔ.
(Romatɔwo 5:12) Susu sia tae Biblia gblɔ be Adam ‘dzra’ eya ŋutɔ kple viawo wozu kluviwo na nu vɔ̃ kple ku.
(Romatɔwo 7:14) Esi wònye be Adam ƒe viwo katã nye ame madeblibowo ta la, wo dometɔ aɖeke mate ŋu agbugbɔ nu si Adam bu la aƒle o.​ Psalmo 49:​7, 8.
Mawu ƒe dɔme trɔ ɖe Adam ƒe dzidzimeviwo ŋu le mɔkpɔkpɔmanɔamesi ƒe nɔnɔme si me wole la me.
(Yohanes 3:16) Gake Mawu ƒe ʋɔnu dzɔdzɔe dɔdrɔ̃ wɔe be Mawu mate ŋu aŋe aɖaba aƒu nu gbegblẽ wɔwɔa dzi alo atsɔe ake ne susu aɖeke meli o.
(Psalmo 89:14; Romatɔwo 3:23-26) Mawu lɔ̃ amegbetɔwo, eya ta ena nane si dzi wòanɔ te ɖo le se nu atsɔ woƒe nu vɔ̃wo ake wo ahaɖe nu vɔ̃ ɖa keŋkeŋ.
(Romatɔwo 5:6-8) Tafe lae nye nu si wòna le se nu.
Aleke tafea wɔa dɔe?
Le Biblia me la, nya "tafe " lɔ nu etɔ̃ siawo ɖe eme:
Enye fexexe.​ 4 Mose 3:46, 47.
Enana woɖea amewo alo ɖea asi le wo ŋu.​ 2 Mose 21:30.
Esɔna kple nu si ta wole fea xem ɖo la ƒe home.
Kpɔ ale si nu siawo dze le Yesu Kristo ƒe tafevɔsaa me ɖa.
Fexexe.
Biblia gblɔ be "ho gã aɖee wotsɔ ƒle " Kristotɔwo. (1 Korintotɔwo 6:20; 7:23) Ho gã mae nye Yesu ƒe ʋu si wotsɔ "ƒle amewo tso to sia to kple gbegbɔgblɔ sia gbegbɔgblɔ kple ame ƒomevi ɖe sia ɖe kple dukɔ sia dukɔ me na Mawu. " Nyaɖeɖefia 5:8, 9.
Ðeɖe.
Yesu ƒe tafe la dzie "woto ɖe mí " tso nu vɔ̃ si me. 1 Korintotɔwo 1:30; Kolosetɔwo 1:14; Hebritɔwo 9:15.
Esɔna kple nua ƒe home.
Yesu ƒe vɔsaa ƒe kpekpeme sɔ pɛpɛpɛ kple nu si Adam bu, si nye amegbetɔ ƒe agbe deblibo.
(1 Korintotɔwo 15:21, 22, 45, 46) Biblia gblɔ be: "Ale si ko ame ɖeka [Adam] ƒe tomaɖomaɖo na ame geɖewo zu nu vɔ̃ wɔlawoe la, nenema kee to ame ɖeka [Yesu Kristo] ƒe toɖoɖo me hã woana ame geɖewo nazu ame dzɔdzɔewo. "
(Romatɔwo 5:19) Esia na ale si ame ɖeka ƒe ku ate ŋu axe fe ɖe nu vɔ̃ wɔla gbogbo aɖewo ta la me kɔ keŋ.
Le nyateƒe me la, Yesu ƒe vɔsa nye "tafe si sɔ ɖe enu ɖe amewo katã ta, " efia ame siwo katã aɖe afɔ siwo hiã ale be wòaɖe vi na wo la ta.​ 1 Timoteo 2:​5, 6.
Nu Ka Tae Wòle Be Míado Gbe Ða Le Yesu Ƒe Ŋkɔ Me?
Ele be míado gbe ɖa na Mawu le Yesu ƒe ŋkɔ me elabe mɔ ma ko dzie Mawu be míato ado gbe ɖa na ye hafi yeasee.
Yesu gblɔ be: "Nyee nye mɔ la kple nyateƒe la kpakple agbe la.
Ame aɖeke mevaa Fofo la gbɔ o, negbe to dzinye ko. "
(Yohanes 14:6)Yesu gblɔ hã na eƒe apostolo wɔnuteƒeawo be: "Vavã, vavã mele egblɔm na mi be: Ne miebia nane Fofo la la, atsɔe ana mi le nye ŋkɔ me. "
Yohanes 16:23.
Susu bubu siwo ta míado gbe ɖa le Yesu ƒe ŋkɔ me
Míedea bubu Yesu kple Fofoa Yehowa Mawu ŋu.
Filipitɔwo 2:9-11.
Míeɖenɛ fiana be míelɔ̃ ɖe edzi be Yesu ƒe kuae nye mɔ si dzi Mawu to be yeaɖe mí.
Mateo 20:28; Dɔwɔwɔwo 4:12.
Míelɔ̃ ɖe ɖoƒe tɔxɛ si Yesu le abe Nyaxɔɖeakɔla le Mawu kple amegbetɔwo dome la dzi.
Hebritɔwo 7:25.
Míedea bubu ɖoƒe si le Yesu si abe Nunɔlagã ene ŋu, be enye ame si ate ŋu akpe ɖe mía ŋu ƒomedodo nyui nanɔ mí kple Mawu dome.
Hebritɔwo 4:14-16.
Nu Kae Nye Kristo Ƒe Vava?
Ŋɔŋlɔawo ƒo nu tso ɣeyiɣi si Kristo ava le etsɔme ava drɔ̃ ʋɔnu anyigbadzitɔwo la ŋu zi geɖe.
Le kpɔɖeŋu me, Mateo 25:31-33 gblɔ be:
"Ne Amegbetɔvi la va ɖo le eƒe ŋutikɔkɔe me, eye mawudɔlawo katã le eŋuti la, ekema abɔbɔ nɔ eƒe ŋutikɔkɔefiazikpui la dzi.
Eye woaƒo dukɔwo katã nu ƒu ɖe eŋkume, eye wòama amewo me tso wo nɔewo gbɔ, abe ale si alẽkplɔla maa alẽwo tso gbɔ̃wo gbɔe ene.
Eye wòatsɔ alẽawo aɖo eƒe ɖusime, ke atsɔ gbɔ̃awo ya aɖo eƒe miame. "
Ʋɔnudrɔ̃ɣi sia anye "xaxa gã " si meva amegbetɔƒomea dzi kpɔ o la ƒe akpa aɖe.
Armagedon-ʋa ava wu xaxa gã ma nu.
(Mateo 24:21; Nyaɖeɖefia 16:16) Kristo ƒe futɔwo siwo woyɔ le lododoa me be gbɔ̃wo la "akpɔ tsɔtsrɔ̃ mavɔ ƒe tohehe. " (2 Tesalonikatɔwo 1:9; Nyaɖeɖefia 19:11, 15) Gake Yesu yomedzela wɔnuteƒe siwo nye alẽwo ya akpɔ "agbe mavɔ. "​ Mateo 25:46.
Ɣekaɣie Kristo ava?
Yesu gblɔ be: "Le ŋkeke ma kple gaƒoƒo ma ŋuti la, ame aɖeke menyae o. "
(Mateo 24:36, 42; 25:13) Gake egblɔ "dzesi " ƒokpli si woate ŋu akpɔ atsɔ ade dzesi ɣeyiɣi siwo ado ŋgɔ teti na eƒe vava va se ɖe eƒe vava dzi.​ Mateo 24:​3, 7-​14; Luka 21:10, 11.
Ne Kristo va la, gbɔgbɔŋutilãe anɔ eŋu loo alo amegbetɔŋutilãea?
Esi wòfɔ Yesu ɖe tsitre la, ezu gbɔgbɔmenuwɔwɔ si ŋu gbɔgbɔŋutilã le, eya ta gbɔgbɔŋutilãe anɔ eŋu ne eva, ke menye amegbetɔŋutilã o.
(1 Korintotɔwo 15:45; 1 Petro 3:18) Esia tae Yesu te ŋu gblɔ na eƒe apostolowo le ŋkeke si do ŋgɔ na eƒe ku dzi be: "Esusɔ vie ko xexea magakpɔm o. "​ Yohanes 14:19.
Susu masɔmasɔ aɖewo siwo le amewo si ku ɖe Kristo ƒe vava ŋu
Susu masɔmasɔ: Amewo susuna be esi Biblia gblɔ be amewo akpɔ Yesu "le dziƒolilikpowo dzi gbɔna " la, efia be ne Yesu va la amewo akpɔ eya amea kple ŋku.​ Mateo 24:30.
Nyateƒenya: Zi geɖe la, Biblia zãa alilikpo wòdoa ƒome kple nu siwo womate ŋu akpɔ kple ŋku o.
(3 Mose 16:2; 4 Mose 11:25; 5 Mose 33:26) Le kpɔɖeŋu me, Mawu gblɔ na Mose be: "Kpɔ ɖa, megbɔna gbɔwò le alilikpo dodo me. " (2 Mose 19:9) Mose mekpɔ Mawu kple ŋku ŋutɔŋutɔ o.
Nenema kee Kristo ‘anɔ dziƒolilikpowo dzi’ ava le gɔmesese sia nu be amewo ade dzesi eƒe vava togbɔ be womate ŋu akpɔ eya amea ŋutɔ kple ŋku o hã.
Susu masɔmasɔ: Amewo susuna be nya si wogblɔ le Nyaɖeɖefia 1:7 be "ŋku sia ŋku akpɔe " esi wonɔ nu ƒom tso Kristo ƒe vava ŋu la fia be amewo akpɔ eya amea kple ŋku ŋutɔŋutɔ.
Nyateƒenya: Wozãa Helagbe me nya siwo gɔme woɖe le Biblia me be "ŋku " kple "akpɔe " ɣeaɖewoɣi wofiaa nu si gɔme woate ŋu ase alo akpɔ le susu me, ke menye be woakpɔe kple ŋku ŋutɔŋutɔ o.
(Mateo 13:15; Luka 19:42; Romatɔwo 15:21; Efesotɔwo 1:18) Biblia gblɔ be Yesu, si wofɔ ɖe tsitre la, "le kekeli si ŋu womate ŋu ate ɖo o la me, ame si amegbetɔ aɖeke . . . [mate] ŋu akpɔ o. " (1 Timoteo 6:16) Eya ta "ŋku sia ŋku akpɔe " le gɔmesese sia nu be amewo katã akpɔe adze sii be Yesue le Mawu ƒe ʋɔnudɔdrɔ̃ hem va amewo dzi.​ Mateo 24:30 24:30.
Susu masɔmasɔ: Amewo susuna be 2 Yohanes 7 me nyawo fia be ne Yesu va la, amegbetɔŋutilãe anɔ eŋu.
Nyateƒenya: Mawunyakpukpui ma gblɔ be: "Ameblela geɖewo do go yi xexea me, ame siwo meʋua Yesu Kristo me be eva le ŋutilã me o. "
Le apostolo Yohanes ƒe ŋkekeawo me la, ame aɖewo gblɔna be menye amegbetɔe Yesu nye o, eye meva le ŋutilã me o.
Woyɔa ame siawo be Sidzedzehametɔwo.
Woŋlɔ 2 Yohanes 7 be woatsɔ aɖee fia be aʋatsonyawoe Sidzedzehametɔwo ƒe nufiafia mawo nye.
Nu Kae Nye Mawu Fiaɖuƒe La?
Mawu ƒe Fiaɖuƒe la nye dziɖuɖu ŋutɔŋutɔ si Yehowa Mawu ɖo anyi.
Woyɔa "Mawu fiaɖuƒe la " le Biblia me hã be "dziƒofiaɖuƒe, " elabena eɖua dzi tso dziƒo.
(Marko 1:14, 15; Mateo 4:17) Esɔ kple amegbetɔwo ƒe dziɖuɖuwo le nu geɖe me geɖe me, gake ede ŋgɔ sãsãsã wu wo.
Dziɖulawo.
Mawu ɖo Yesu Kristo Fiaɖuƒea ƒe Fia eye wòtsɔ ŋusẽ si ƒo amegbetɔwo ƒe dziɖulawo tɔwo ta sãsãsã la nɛ.
(Mateo 28:18) Nyui koe Yesu zãa ŋusẽ sia tsɔ wɔna, elabena eɖee fia xoxo be yenye Kplɔla si dzi woate ŋu aka ɖo si sea veve ɖe ame nu.
(Mateo 4:23; Marko 1:40, 41; 6:31-34; Luka 7:11-17) Mawu fia mɔ Yesu wòtia amewo tso dukɔwo katã me ale be woawo kple Yesu woanɔ dziƒo aɖu "fia ɖe anyigba la dzi. "
Nyaɖeɖefia 5:9, 10.
Ɣeyiɣi ƒe didime.
Mawu Fiaɖuƒea "matsrɔ̃ gbeɖegbeɖe " alo enu ayi abe ale si wòle le amegbetɔwo ƒe dziɖuɖu siwo vaa zi dzi egbea ko etsɔ wo nu yi ene la ene o.
Fiaɖuƒea teviwo.
Ame sia ame si wɔa nu si Mawu di la ate ŋu anye Mawu Fiaɖuƒea tevi, eɖanye dukɔ ka me tɔe wòɖanye o.
Sewo.
Menye nu gbegblẽ wɔwɔwo nu koe Mawu Fiaɖuƒea dea se ɖo o.
Seawo kpena ɖe eteviwo ŋu wonɔa agbe si ɖɔ ʋu wu.
Le kpɔɖeŋu me, Biblia gblɔ be: "‘Ele be nàlɔ̃ Yehowa wò Mawu kple wò dzi blibo kple wò luʋɔ blibo kple wò tamesusu blibo.’
Esiae nye sedede gãtɔ kple gbãtɔ.
Evelia, si ɖii, lae nye esi: ‘Ele be nàlɔ̃ hawòvi abe wò ŋutɔ ɖokuiwò ene.’ " (Mateo 22:37-39) Lɔlɔ̃ si le Fiaɖuƒea teviwo si na Mawu kple wo haviwoe ʋã wo be woadi nyui na ame bubuwo.
Nusɔsrɔ̃.
Menye ɖeko Mawu Fiaɖuƒea tsɔ nudidi deŋgɔ ɖo eteviwo ŋkume ko evɔ o, ewɔ ɖoɖo be woafia ale si woawɔ aɖo nudidi siawo gbɔ la hã wo.
Yesaya 48:17, 18.
Taɖodzinu.
Mawu Fiaɖuƒea menana ame siwo aɖu fia le fiaɖuƒe sia me la mebaa wo teviwo hezua kesinɔtɔwo o.
Ke boŋ eƒe taɖodzinue nye be wòana Mawu ƒe lɔlɔ̃nu, si ƒe akpa aɖee nye ŋugbe si wòdo be ame siwo lɔ̃a ye la nava nɔ agbe tegbee le paradiso me le anyigba dzi la nava eme.
Yesaya 35:1, 5, 6; Mateo 6:10; Nyaɖeɖefia 21:1-4.
Ðe Mawu Fiaɖuƒea Le Wò Dzi Mea?
Ao, Mawu Fiaɖuƒea menye nɔnɔme aɖe le Kristotɔwo ƒe dzi me o.
Biblia na míenya afi si tututu Fiaɖuƒea le esi wòyɔe be "dziƒofiaɖuƒe. "
(Mateo 4:17, Eʋegbe Biblia) Na míadzro ale si Biblia ɖee fia be dziɖuɖu ŋutɔŋutɔ wònye le dzi ɖum tso dziƒo la me.
Dziɖulawo le Mawu Fiaɖuƒe la si, eteviwo, sewo kple ɖoɖowo hã le esi. Eƒe dɔdeasie nye be wòana woawɔ Mawu ƒe lɔlɔ̃nu le dziƒo kple anyigba dzi siaa.​ Mateo 6:10; Nyaɖeɖefia 5:10.
Mawu ƒe dziɖuɖu alo Fiaɖuƒea aɖu "amehawo, dukɔwo kple gbegbɔgblɔ ɖe sia ɖe dolawo " dzi.
(Daniel 7:13, 14) Eƒe ŋusẽ metso eteviwo gbɔ o, ke boŋ Mawu ŋutɔ gbɔ eƒe ŋusẽa tso tẽe.​ Psalmo 2:4-6; Yesaya 9:7.
Yesu gblɔ na eƒe apostolo wɔnuteƒeawo be woakpe ɖe ye ŋu le Dziƒofiaɖuƒea me eye woanɔ "fiazikpuiwo dzi. "​ Luka 22:28, 30.
Futɔwo le Fiaɖuƒea si, eye ele wotsrɔ̃ ge ɖa.​ Psalmo 2:1, 2, 8, 9; 110:1, 2; 1 Korintotɔwo 15:25, 26.
Biblia mefia nu be Dziƒofiaɖuƒe la le wò dzi me le susu sia nu be eɖua dzi to amegbetɔ ƒe dzi me o.
Ke hã egblɔ be "Fiaɖuƒea ŋuti nya la " alo "Fiaɖuƒe ŋuti nya nyui " la ate ŋu awɔ dɔ ɖe amewo ƒe dzi dzi eye ele be wòawɔe hã.​ Mateo 13:19; 24:14.
Ke nu kae nya si wogblɔna be "mawufiaɖuƒe la le mia me " ya fia?
Ale si woɖe Luka 17:21 gɔme le Biblia aɖewo me na be ame aɖewo tɔtɔ le afi si tututu Fiaɖuƒea le la gome.
Le kpɔɖeŋu me, Eʋegbe Biblia (ƒe 2010 tɔ) gblɔ be "mawufiaɖuƒe la le mia me. "
Hafi míate ŋu ase mawunyakpukpui sia gɔme nyuie la, ele be míabu nya si gblɔm wonɔ hafi gblɔ emenyawo la ŋu.
Subɔsubɔhakplɔla siwo tsi tre ɖe Yesu ŋu dometɔ aɖewo
Mawu Fiaɖuƒe la menɔ amewula dzimesẽla siwo tsi tre ɖe Yesu ŋu la ƒe dzi me o
Farisitɔwo nye subɔsubɔhakplɔlawo ƒe ƒuƒoƒo si tsi tre ɖe Yesu ŋu eye wokpɔ gome le nugbe si woɖo ɖe Yesu ŋu hewui la me.
(Mateo 12:14; Luka 17:20) Ðe susu anɔ eme be míabui be Fiaɖuƒe la nye nɔnɔme aɖe le dzimesẽla mawo ƒe dzi mea?
Yesu gblɔ na wo be: "Mia me yɔ fũu kple alakpanuwɔwɔ kple sedzimawɔmawɔ. "​ Mateo 23:27, 28.
Biblia bubu aɖewo ɖe nya si Yesu gblɔ le Luka 17:21 me eme kɔ nyuie be: "Mawufiaɖuƒe la le mia dome. "
(Miawoe bi nya tsɔ te gbe ɖe edzi; Eʋegbe Biblia) "Mawu Fiaɖuƒe la le mia dome. "
(Xexe Yeye Gɔmeɖeɖe) Dziƒofiaɖuƒe la nɔ Farisitɔwo "dome " le susu sia nu be Yesu, ame si Mawu tia be wòaɖu Fia la, tsi tsitre ɖe wo dome afi ma.​ Luka 1:​32, 33.
Nu Kae Nye "Fiaɖuƒe La Ƒe Safuiwo "?
"Dziƒofiaɖuƒe la ƒe safuiwo, " tsi tre ɖi na ŋusẽ si woatsɔ aʋu mɔ be amewo nate ŋu "ayi ɖe Mawu Fiaɖuƒe la me. "
(Mateo 16:19; Dɔwɔwɔwo 14:22) Yesu tsɔ "dziƒofiaɖuƒe la ƒe safuiwo " na Petro.
Esia fia be wona ŋusẽ Petro be wòafia nuteƒewɔlawo be mɔnukpɔkpɔ ate ŋu asu wo si be woayi ɖe Fiaɖuƒe la me le dziƒo, ne woxɔ Mawu ƒe gbɔgbɔ kɔkɔe la.
Ame kawoe Petro zã safuiawo na?
Petro zã ŋusẽ si Mawu nae la tsɔ ʋu mɔ na ame hatsotso etɔ̃ aɖewo be woage ɖe Fiaɖuƒe la me:
Yudatɔwo kple Yudatɔ siwo zu Kristotɔwo.
Le Yesu ƒe ku megbe kpuie la, Petro de dzi ƒo na ameha aɖe si nye Yudatɔ siwo va zu xɔsetɔwo be woaxɔ Yesu, ame si Mawu tia be wòanye Fiaɖuƒe la ƒe Fia.
Petro fia nu si woawɔ be woakpɔ ɖeɖe la wo.
Eto esia dzi ʋu mɔ na wo be woayi ɖe Fiaɖuƒe la me, eye ame akpewo "xɔ eƒe nya la. "​ Dɔwɔwɔwo 2:38-41.
Samariatɔwo.
Emegbe woɖo Petro ɖe Samariatɔwo gbɔ.
Egazã Fiaɖuƒea ƒe safui ɖeka esi eya kpakple apostolo Yohanes woyi "ɖado gbe ɖa ɖe wo ta be woaxɔ gbɔgbɔ kɔkɔe " la.
(Dɔwɔwɔwo 8:14-17) Esia ʋu mɔ na Samariatɔwo be woayi ɖe Fiaɖuƒe la me.
Dukɔwo me tɔ siwo va zu Kristotɔwo.
Ƒe etɔ̃ kple afã le Yesu ƒe ku megbe la, Mawu ɖee fia Petro be mɔnukpɔkpɔ asu Dukɔwo me tɔwo (ame siwo menye Yudatɔwo o) hã si be woage ɖe Fiaɖuƒe la me.
Petro zã safuiawo dome ɖeka esi wògblɔ nya nyuia na Dukɔwo me tɔwo, eto esia dzi ʋu mɔ na wo be woaxɔ gbɔgbɔ kɔkɔe la, azu Kristotɔwo eye mɔnukpɔkpɔ asu wo si woanye Fiaɖuƒea gomekpɔlawo.​ Dɔwɔwɔwo 10:30-35, 44, 45.
Nu kae wòfia be ‘woayi ɖe Fiaɖuƒe la me’?
Ame siwo anye Yesu ƒe hatidziɖulawo le dziƒo ye "ayi ɖe Fiaɖuƒe la me. "
Biblia gblɔe ɖi be ‘woanɔ fiazikpuiwo dzi’ eye "woaɖu fia ɖe anyigba la dzi. "​ Luka 22:29, 30; Nyaɖeɖefia 5:9, 10.
Susu totro siwo le amewo si ku ɖe Fiaɖuƒea ƒe safuiwo ŋu
Susu totro: Petro ye atso nya me le ame si ayi dziƒo la ŋu.
Nyateƒea: Biblia gblɔ be Kristo Yesu ye "woɖo be wòadrɔ̃ ʋɔnu agbagbeawo kple kukuawo, " ke menye Petro o. (2 Timoteo 4:1, 8; Yohanes 5:22) Le nyateƒe me la, Petro ŋutɔ gblɔ be Yesu ye "Mawu ɖo be wòanye agbagbeawo kple kukuawo siaa ƒe ʋɔnudrɔ̃la. "​ Dɔwɔwɔwo 10:34, 42.
Susu totro: Dziƒotɔwo lalana be Petro natso nya me le ɣeyiɣi si wòazã Fiaɖuƒea ƒe safuiawo ŋu.
Nyateƒea: Esi Yesu nɔ nu ƒom tso Fiaɖuƒea ƒe safuiwo ŋu la, egblɔ na Petro be: "Nu sia nu si nàbla le anyigba dzi la anɔ babla xoxo le dziƒowo, eye nu sia nu si nàtu le anyigba dzi la anɔ tutu xoxo le dziƒowo. "
(Mateo 16:19) Togbɔ be ame aɖewo se nya sia gɔme be Petro ƒe nyametsotsowo dzie woalɔ̃ ɖo le dziƒo hã la, Helagbe me dɔwɔnya siwo wozã fia be Petro ƒe nyametsotsowo awɔ ɖeka kple esiwo wowɔ xoxo le dziƒo; Petro mado ŋgɔ atso nya me le anyigba dzi o.
Biblia ƒe akpa bubu fia be Petro bɔbɔa eɖokui ɖe dziƒo te le Fiaɖuƒea ƒe safuiwo zazã me.
Le kpɔɖeŋu me, ewɔ ɖe Mawu ƒe mɔfiamewo dzi esime wònɔ safui etɔ̃lia zãm.​ Dɔwɔwɔwo 10:19, 20.
Nu Kae Nye Dziƒo?
Gɔmesese vovovo etɔ̃e le nya "dziƒo " ŋu le Biblia me: (1) yame si míekpɔna; (2) gbɔgbɔmenuto me; eye (3) enyea kpɔɖeŋu na ɖoƒe kɔkɔ.
Le wo katã gome la, nya siwo wogblɔ ƒo ɣlae ye afia dziƒo si ŋu nya gblɔm wole.
Yame si míekpɔna.
Le go sia me la, "dziƒowo " nye yamenuto me, afi si ya ƒona le, afi si xeviwo dzona le, afi si tsi ɖona le, afi si sno tsona dzana kple afi si dzi kea dzo le.
(Psalmo 78:26; Lododowo 30:19; Yesaya 55:10; Luka 17:24) Agate ŋu afia afi si "ɣe, ɣleti kple ɣletiviwo " le hã.​ 5 Mose 4:19; 1 Mose 1:1.
Gbɔgbɔmenuto me.
Nya "dziƒo " agate ŋu afia gbɔgbɔmenuto me, afi si kɔkɔ eye wòyi ŋgɔ wu yame si míekpɔna.
(1 Fiawo 8:27; Yohanes 6:38) Mawu, si nye "Gbɔgbɔ, " kple mawudɔla siwo hã nye gbɔgbɔwoe le dziƒo sia.
(Yohanes 4:24; Mateo 24:36) Ɣeaɖewoɣi la, woɖɔa "dziƒowo " wòfiaa mawudɔla wɔnuteƒe siwo nye "ame kɔkɔewo ƒe ha. "​ Psalmo 89:5-7.
Biblia zãa "dziƒo " wòtsia tsitre ɖi na gbɔgbɔmenuto ƒe akpa si nye Yehowa ƒe ‘nɔƒe.’ (1 Fiawo 8:43, 49; Hebritɔwo 9:24; Nyaɖeɖefia 13:6) Le kpɔɖeŋu me, Biblia gblɔe ɖi be woatsɔ Satana kple eƒe gbɔgbɔ vɔ̃wo aƒu gbe tso dziƒo eye womagaɖe mɔ na wo woado ɖe Yehowa ŋkume o.
Gake woakpɔtɔ anɔ gbɔgbɔmenutowo me.​ Nyaɖeɖefia 12:7-9, 12.
Enye kpɔɖeŋu na ɖoƒe kɔkɔ.
Ŋɔŋlɔawo zãa "dziƒo " wònyea kpɔɖeŋu na ɖoƒe kɔkɔ, eye zi geɖe la, edoa ƒome kple dziɖuŋusẽ.
Woate ŋu azã ɖoƒe sia na:
Yehowa Mawu ŋutɔ, si nye Dziɖulagã ŋusẽkatãtɔ la.​ 2 Kronika 32:20; Luka 15:21.
Mawu Fiaɖuƒe la, dziɖuɖu si axɔ ɖe amegbetɔwo ƒe dziɖuɖuwo teƒe.
Biblia yɔ Fiaɖuƒe ma be "dziƒo yeye. "​ Yesaya 65:17; 66:22; 2 Petro 3:13.
Kristotɔ siwo si dziƒo yiyi ƒe mɔkpɔkpɔ le, esime wokpɔtɔ le anyigba dzi.​ Efesotɔwo 2:6.
Amegbetɔwo ƒe dziɖula siwo kɔ wo ɖokuiwo ɖe dzi wu wo teviwo.​ Yesaya 14:12-14; Daniel 4:​20-​22; 2 Petro 3:7.
Gbɔgbɔ vɔ̃ siwo le xexea dzi ɖum fifia.​ Efesotɔwo 6:12; 1 Yohanes 5:19.
Aleke dziƒo le?
Nu geɖe yia edzi le dziƒo.
Yehowa ƒe gbɔgbɔmenuwɔwɔ akpe alafa geɖe "siwo wɔa eƒe nya dzi " la le afi ma.​ Psalmo 103:20, 21; Daniel 7:10.
Biblia ɖɔ dziƒo be enye teƒe si kekeli geɖe le.
(1 Timoteo 6:15, 16) Nyagblɔɖila Ezekiel kpɔ ŋutega aɖe si ku ɖe dziƒo ŋu, si me "keklẽ " manyagblɔ aɖe nɔ; Daniel hã kpɔ ŋutega bubu si ku ɖe dziƒo ŋu, si me wòkpɔ "dzotɔsisi " aɖe le.
(Ezekiel 1:26-28; Daniel 7:9, 10) Dziƒo le dzadzɛ alo le kɔkɔe, eye wònya kpɔ ŋutɔ.​ Psalmo 96:6; Yesaya 63:15; Nyaɖeɖefia 4:2, 3.
Nya siwo Biblia gblɔ tso dziƒo ŋu la wɔ nuku ale gbegbe.
(Ezekiel 43:​2, 3) Gake manya wɔ na amegbetɔwo be woase dziƒo ŋu nyawo gɔme bliboe o, elabena nu siwo le gbɔgbɔmenutowo me gɔmesese gbɔ amegbetɔwo ƒe susu ŋu.
Ame Kawoe Ayi Dziƒo?
Ale si Biblia ɖo eŋui
Mawu tia Kristotɔ wɔnuteƒewo ƒe xexlẽme sue aɖe, siwo woafɔ ɖe tsitre woava nɔ agbe le dziƒo le woƒe ku megbe.
(1 Petro 1:3, 4) Ne wotia wo la, ele be woayi edzi alé xɔse sesẽ me ɖe asi eye woanɔ agbe dzadzɛ si dze Kristotɔ be woakpɔtɔ adze na domenyinu si le wo si le dziƒo la.​ Efesotɔwo 5:5; Filipitɔwo 3:12-14.
Nu kae ame siwo ayi dziƒo la ava wɔ?
Woanye fiawo kple nunɔlawo aɖu dzi kple Yesu ƒe 1,000.
(Nyaɖeɖefia 5:9, 10; 20:6) Woanye "dziƒo yeye " alo dziƒo dziɖuɖu si aɖu "anyigba yeye " alo amegbetɔƒomea dzi.
Dziƒodziɖula siawo akpe asi ɖe eŋu woagbugbɔ ameƒomea aɖo dzɔdzɔenyenye ƒe nɔnɔme si Mawu ɖo le gɔmedzedzea me la te.​ Yesaya 65:17; 2 Petro 3:13.
Ame nenie woafɔ ɖe tsitre woayi dziƒo?
Biblia ɖee fia be ame 144,000 ye woafɔ ɖe tsitre woava nɔ agbe le dziƒo.
(Nyaɖeɖefia 7:4) Le ŋutega aɖe si apostolo Yohanes kpɔ, si woŋlɔ ɖe Nyaɖeɖefia 14:1-3 me la, ekpɔ "Alẽvi la le tsitre ɖe Zion To la dzi, eye ame akpe alafa ɖeka blaene vɔ ene . . . le eŋu. "
Le ŋutega sia me la, "Alẽvi la " le tsi tre ɖi na Yesu si wofɔ ɖe tsi tre.
(Yohanes 1:29; 1 Petro 1:19) "Zion To " la tsi tsitre ɖi na ɖoƒe kɔkɔ si Yesu kple ame 144,000 siwo aɖu dzi kplii la le le dziƒo.​ Psalmo 2:6; Hebritɔwo 12:22.
‘Ame yɔyɔ kple ame tiatia’ siwo aɖu fia kple Kristo le Fiaɖuƒea me ye woyɔ be "alẽha sue " la.
(Nyaɖeɖefia 17:14; Luka 12:32) Esia fia be woanye ameha sue aɖe ŋutɔ ne wotsɔ wo sɔ kple alẽ ƒe agbɔsɔsɔme si le Yesu si.​ Yohanes 10:16.
Susu totro siwo le amewo si ku ɖe ame siwo ayi dziƒo ŋu
Susu totro: Ame nyuiwo katã ayi dziƒo.
Nyateƒenya: Mawu do ŋugbe be ame nyui akpa gãtɔ anɔ agbe tegbee le anyigba dzi.​ Psalmo 37:11, 29, 34.
Yesu gblɔ be: "Ame aɖeke melia yi dziƒo o. "
(Yohanes 3:13) Eƒe nyaa fia be ame nyui siwo nɔ agbe do ŋgɔ na eya amea abe Abraham, Mose, Hiob, kple David ene meyi dziƒo esime woku o.
(Dɔwɔwɔwo 2:29, 34) Ke boŋ mɔkpɔkpɔ nɔ wo si be woava fɔ yewo ɖe tsitre ne yewoanɔ agbe le anyigba la dzi.​ Hiob 14:13-15.
Woyɔ tsitretsitsi yi dziƒo la be "tsitretsitsi gbãtɔ. "
(Nyaɖeɖefia 20:6) Esia ɖee fia be tsitretsitsi bubu aɖe gali.
Anye anyigba dzi ƒe tsitretsitsia.
Biblia fia nu be le Mawu Fiaɖuƒea ƒe dziɖuɖu te la, "ku maganɔ anyi akpɔ o. "
(Nyaɖeɖefia 21:3, 4) Anyigbaa ŋue nya sia ku ɖo elabena ku mele dziƒo o.
Susu totro: Ame sia ame ŋutɔe tianae nenye be anɔ agbe le dziƒo loo alo anyigba dzi.
Nyateƒenya: Mawu ye tiaa Kristotɔ wɔnuteƒe siwo axɔ "dziƒo ƒe fetu, " si nye agbenɔnɔ le dziƒo ƒe mɔkpɔkpɔ la.
(Filipitɔwo 3:14) Eya ta menye ame ŋutɔ ƒe didi alo nɔƒe gã didi ƒe nya aɖeke dzie woanɔ te ɖo atia amewo o.​ Mateo 20:20-​23.
Susu totro: Agbe mavɔ nɔnɔ le anyigba dzi ƒe mɔkpɔkpɔa mede ŋgɔ o, ame siwo medze na dziƒo yiyi o lae axɔ esia.
Nyateƒenya: Mawu yɔa ame siwo anɔ agbe tegbee le anyigbaa dzi be "nye amewo, " "nye ame tiatiawo " kple "Yehowa ƒe ame yayrawo. "
(Yesaya 65:21-23) Mɔnukpɔkpɔ asu wo si woana tame si Mawu ɖo ɖe amegbetɔwo ŋu tso gɔmedzedzea me, si nye be woanɔ agbe tegbee le paradisonyigbaa dzi la nava eme.​ 1 Mose 1:28; Psalmo 115:16; Yesaya 45:18.
Susu totro: Dzesi koe 144,000 si woyɔ le Nyaɖeɖefia ƒe agbalẽa me la nye, menye xexlẽme ŋutɔŋutɔe o.
Nyateƒenya: Togbɔ be xexlẽme siwo nye kpɔɖeŋuwo le Nyaɖeɖefia ƒe agbalẽa me hã la, xexlẽme aɖewo nye xexlẽme ŋutɔŋutɔwo.
Le kpɔɖeŋu me, eƒo nu tso "Alẽvi la ƒe apostolo wuieveawo ƒe ŋkɔ wuieveawo " ŋu.
(Nyaɖeɖefia 21:14) Kpɔ kpeɖodzi siwo tae míate ŋu aƒo nya ta be xexlẽme ŋutɔŋutɔe 144,000 hã nye la ɖa.
Nyaɖeɖefia 7:4 gblɔ be, "ame siwo nu wotre [alo ame siwo wotia be woanɔ agbe le dziƒo] la ƒe xexlẽme, wotre ame akpe alafa ɖeka blaene vɔ ene nu. "
Esi wogblɔ nya siawo vɔ teti koe wogaƒo nu tso ame hatsotso evelia aɖe hã ŋu be, "ameha gã aɖe si ame aɖeke mete ŋu xlẽ o. "
"Ameha gã " la me tɔwo hã akpɔ ɖeɖe tso Mawu gbɔ.
(Nyaɖeɖefia 7:9, 10) Nenye be kpɔɖeŋudzesi koe 144,000, si nye ame hatsotso aɖe si ŋu xexlẽme mele o nye la, ke vovototo si le ame hatsotso eveawo dome la madze nyuie o.
Azɔ hã, wogblɔ tso ame 144,000-awo ŋu be ‘woƒle wo tso amegbetɔwo dome be woanye kutsetse gbãtɔ.’
(Nyaɖeɖefia 14:4) Nyagbɔgblɔ "kutsetse gbãtɔ " fia ametiatia sue aɖe.
Esia ɖɔ ame siwo aɖu dzi kple Kristo ɖe wo tevi gbogbo siwo xexlẽme meli na o la dzi le anyigbaa dzi la nyuie.​ Nyaɖeɖefia 5:10.
Ðe Abosam Li Ŋutɔŋutɔa?
Ɛ̃, Abosam li ŋutɔŋutɔ.
Eyae nye "xexea dzi ɖula, " si nye gbɔgbɔmenuwɔwɔ si va zu gbɔgbɔ vɔ̃ɖi hedze aglã ɖe Mawu ŋu.
(Yohanes 14:30; Efesotɔwo 6:11, 12) Biblia yɔ ŋkɔ siwo gbɔna tsɔ ɖɔ Abosam ƒe amenyenye:
Satana, si gɔmee nye "Tsitretsiɖeŋula. "​ Hiob 1:6.
Abosam, si gɔmee nye "Amegɔmezɔla. "​ Nyaɖeɖefia 12:9.
Da la, si Biblia zã wòfia "Ameblela. "​ 2 Korintotɔwo 11:3.
Tela.​ Mateo 4:3.
Aʋatsokala.​ Yohanes 8:44.
Menye vɔ̃ɖivɔ̃ɖi ƒe nɔnɔme aɖee wònye o
Ame aɖewo susunɛ be Satana Abosam nye vɔ̃ɖivɔ̃ɖi ƒe nɔnɔme aɖe si le mía me.
Ke hã, Biblia ƒo nu tso dzeɖoɖo aɖe si yi edzi le Mawu kple Satana dome la ŋu.
Esi Mawu de blibo ta la, mate ŋu adzɔ be wòanɔ dze ɖom kple nu vɔ̃ɖi aɖe si nɔ eya ŋutɔ me o.
(5 Mose 32:4; Hiob 2:1-6) Abosam te Yesu hã kpɔ togbɔ be nu vɔ̃ menɔ eŋu o hã.
(Mateo 4:8-10; 1 Yohanes 3:5) Eya ta Biblia fia mí be Abosam li ŋutɔŋutɔ ke menye vɔ̃ɖivɔ̃ɖi ƒe nɔnɔme aɖe si le mía me ye wònye o.
Ðe wòle be wòawɔ nuku na mí be ame geɖe mexɔe se be Abosam li ŋutɔŋutɔ oa?
Kura o, elabe Biblia gblɔ be Satana toa amebeble dzi ɖoa eƒe taɖodzinuwo gbɔ.
(2 Tesalonikatɔwo 2:9, 10) Eƒe ayemɔ gãtɔwo dometɔ ɖekae nye be yeaflu amewo woaxɔe ase be yemeli ŋutɔŋutɔ o.​ 2 Korintotɔwo 4:4.
Susu totro bubu siwo le amewo si ku ɖe Abosam ŋu
Susu Totro: Abosam ƒe ŋkɔ bubue nye Lucifer.
Nyateƒea: Woɖea Hebrigbe me nya si gɔme woɖe le Biblia aɖewo me be "Lucifer " gɔme be "ame si le keklẽm. "
(Yesaya 14:12) Nu si ŋu wonɔ nu ƒom tsoe hafi yɔ ŋkɔ sia ɖee fia be Babilontɔwo ƒe fiaƒome si Mawu abɔbɔ ɖe anyi le esi wòdo eɖokui ɖe dzi ta la ŋue nya sia ku ɖo.
(Yesaya 14:4, 13-20) Eya ta nyagbɔgblɔ "ame si le keklẽm " la nye alɔmeɖenya si wogblɔ ɖe Babilon fiaƒomea ŋu esi wòmu vɔ megbe.
Susu Totro: Satana wɔa dɔ na Mawu abe amewo ƒe "ʋɔnudrɔ̃la " ene.
Nyateƒea: Mawu ƒe futɔe Abosam nye, ke menye esubɔla o.
Satana Abosam tsia tsitre ɖe ame siwo subɔa Mawu ŋu eye wòtsoa wo nu alakpatɔe.​ 1 Petro 5:8; Nyaɖeɖefia 12:10.
Mawue Wɔ Abosam La?
Biblia na eme kɔ ƒãa be Mawu mewɔ Abosam o.
Ke boŋ ewɔ ame aɖe si va zu Abosam emegbe.
Biblia gblɔ tso Mawu ŋu be: "Eƒe nuwɔwɔ de blibo; elabena eƒe mɔwo katã dzɔ.
Mawu nyateƒetɔ wònye, eye alakpa mele eme o, nuteƒewɔla kple dzɔdzɔetɔ wònye. " (5 Mose 32:3-5) Nya mawo na wòdze kɔtɛe be ɣeaɖeɣi va yi la, Satana de blibo, eye wònye ame dzɔdzɔe, eye wònye mawudɔlawo dometɔ ɖeka.
Le Yohanes 8:44 la, Yesu gblɔ be Abosam "meli ke ɖe nyateƒe la me o, " si fia be tsã la, Satana nye anukwareɖila kple ame maɖifɔ.
Gake abe ale si ko wòle le Yehowa ƒe nuwɔwɔ bubu siwo si nunya le gome ene la, ablɔɖe le mawudɔla si va zu Satana la hã si be wòatiae be yeawɔ nyui alo vɔ̃.
Esi wòtiae be yeatsi tre ɖe Mawu ŋu, eye wòna atsu kple asi gbãtɔ wɔ ɖeka kplii ta la, ewɔ eɖokui Satana, si gɔmee nye "Tsitretsiɖeŋula. " 1 Mose 3:1-5; Nyaɖeɖefia 12:9.
Afi Kae Abosam Le?
Gake menye dzo mavɔ mee teƒe sia nye o.
Menye teƒe aɖe si wònɔa funyafunya wɔm ame vɔ̃ɖiwo le abe ale si wòdze le nɔnɔmetata si le nyati sia me la me ene o.
"Aʋa dzɔ le dziƒo "
Ɣeaɖeɣi la, Satana Abosam tea ŋu yia afi sia afi si dzroe le gbɔgbɔmexexea me faa, eye etea ŋu nɔa mawudɔla wɔnuteƒewo dome woyina ɖe keke Mawu ŋkume ke gɔ̃ hã.
(Hiob 1:6) Gake Biblia gblɔe ɖi be aʋa adzɔ "le dziƒo " eye woatsɔ Satana aƒu "gbe ɖe anyigba " dzi.
(Nyaɖeɖefia 12:7-9) Biblia ƒe ɣeyiɣikɔntabubu kple xexemenudzɔdzɔwo siaa ɖo kpe edzi be wowɔ aʋa sia vɔ.
Fifia Abosam va tsi anyigba ƒe nutowo me.
Ðe esia fia be Abosam ƒe nɔƒe le míaƒe anyigba ƒe teƒe aɖe koŋua?
Le kpɔɖeŋu me, wogblɔ tso blemadu Pergamo ŋu be enye "afi si Satana ƒe fiazikpui le " kple "afi si Satana le. "
(Nyaɖeɖefia 2:13) Anɔ eme godoo be nu si koŋ nya siawo fiae nye ale si trɔ̃subɔsubɔ xɔ aƒe ɖe du ma me blibaa.
Biblia gblɔ be Abosam le "anyigba dzi nɔlawo ƒe fiaɖuƒewo katã " dzi ɖum, eya ta menɔa anyigba ƒe teƒe aɖe si woate ŋu akpɔ kple ŋku o, ke boŋ ele anyigba ƒe nutowo me eye woxe mɔ ɖe enu be nuto ma me ko wòanɔ.​ Luka 4:​5, 6.
Ðe Abosam Ate Ŋu Akpɔ Ŋuse Ðe Amegbetɔwo Dzia?
Abosam kple gbɔgbɔ vɔ̃wo kpɔa ŋusẽ ɖe amegbetɔwo dzi ale gbegbe be Biblia gblɔ be: "Xexe blibo la katã le vɔ̃ɖitɔ la ƒe ŋusẽ te. " (1 Yohanes 5:19) Biblia ƒo nu tso mɔ siwo dzi Abosam tona kpɔa ŋusẽ ɖe amewo dzi la ŋu.
Beble.
Biblia de dzi ƒo na Kristotɔwo be woanɔ "te sesĩe ɖe Abosam ƒe aɖaŋu vɔ̃wo nu. "
(Efesotɔwo 6:11) Eƒe ayemɔwo dometɔ ɖekae nye be yeana amewo naxɔe ase be Mawu ƒe subɔlawoe yeƒe dɔlawo nye. 2 Korintotɔwo 11:13-15.
Gbɔgbɔyɔyɔ.
Abosam toa gbɔgbɔyɔlawo, abe ŋɔliyɔlawo, afakalawo alo ɣletivimefakalawo ene dzi flua amewo.
(5 Mose 18:10-12) Atike vɔ̃ɖi zazã, goloɖoɖo kple ŋugblemeyiyi ʋĩ si me woɖea nu sia nu ɖa le susu me keŋkeŋ hã nana gbɔgbɔ vɔ̃wo kpɔa ŋusẽ ɖe amewo dzi.
Luka 11:24-26.
Alakpasubɔsubɔha. Subɔsubɔha siwo fiaa alakpanuwo la flua amewo wogbea toɖoɖo Mawu.
(1 Korintotɔwo 10:20) Biblia yɔ alakpadzixɔse mawo be "gbɔgbɔ vɔ̃wo ƒe nufiafiawo. " 1 Timoteo 4:1.
Gbɔgbɔdzeamedzi.
Biblia ƒo nu tso ame siwo dzi gbɔgbɔ vɔ̃ɖiwo kpɔ ŋusẽ ɖo la ŋu.
Ame siwo dzi gbɔgbɔawo dze la dometɔ aɖewo ƒe ŋku gbã alo wozu mumuwo eye ɖewo hã wɔ nu vevi wo ɖokuiwo. Mateo 12:22; Marko 5:2-5.
Nu si nàwɔ be Abosam nagakpɔ ŋusẽ ɖe dziwò o
Mele be nàvɔ̃ na gbɔgbɔ vɔ̃wo ƒe ŋusẽkpɔɖeamedzi o, elabena Biblia fia nu si míawɔ atsɔ atsi tre ɖe Abosam ŋu la mí:
Dze agbagba nàde dzesi Abosam ƒe ayemɔwo ale be eƒe ‘nugbeɖoɖowo naganɔ manyamanya me na wò o.’ 2 Korintotɔwo 2:11.
Na Biblia me sidzedze nasu asiwò eye nàwɔ ɖe nu siwo nèsrɔ̃ la dzi.
Ne ètsɔ Biblia me mɔfiamewo wɔ dɔe la, akpɔ tawò be Abosam makpɔ ŋusẽ ɖe dziwò o. Efesotɔwo 6:11-18.
Gblẽ nu siwo katã do ka kple gbɔgbɔ vɔ̃wo la do me.
(Dɔwɔwɔwo 19:19) Esia dometɔ aɖewoe nye hadzidzi, agbalẽ, magazine, boblodogbalẽ kple video siwo katã doa gbɔgbɔyɔyɔ ɖe ŋgɔ.
Abosam Gbɔe Fukpekpewo Katã Tsona?
Mawu ƒe Nya, Biblia, ɖee fia be Satana li vavã, eye abe ale si nu vlo wɔlawo ƒe tatɔ sẽŋuwo wɔa nui ene la, eya hã toa "amebeble ƒe dzesiwo " kple "madzɔmadzɔnyenye ƒe beble " ƒe mɔnuwo dzi be yeana yeƒe tameɖoɖowo nava eme.
Le nyateƒe me la, Biblia gblɔ be etrɔa "eɖokui wɔa kekeli ƒe dɔla. " (2 Tesalonikatɔwo 2:9, 10; 2 Korintotɔwo 11:14) Nenema kee nu vɔ̃ɖi siwo Abosam wɔna la ɖoa kpe edzi be eli.
Ke hã menye Abosam gbɔe míaƒe fukpekpewo katã tsona o.
Aleke wɔ?
Mawu wɔ amegbetɔwo hena ŋutete wo be woate ŋu atiae be yewoawɔ nyui alo vɔ̃.
(Yosua 24:15) Ne míewɔ tiatia gbegblẽwo la, fukpekpee dona tso eme na mí.
Galatiatɔwo 6:7, 8.
Ðe Gbɔgbɔ Vɔ̃wo Li Ŋutɔŋutɔa?
Gbɔgbɔ vɔ̃wo nye "mawudɔla siwo wɔ nu vɔ̃, " wonye gbɔgbɔmenuwɔwɔ siwo dze aglã ɖe Mawu ŋu.
(2 Petro 2:4) Mawudɔla gbãtɔ si wɔ eɖokui gbɔgbɔ vɔ̃e nye Satana Abosam, ame si Biblia yɔ be "gbɔgbɔ vɔ̃wo ƒe fia. "​ Mateo 12:24, 26.
Aglãdzedze le Noa ƒe ŋkekea me
Biblia ƒo nu tso mawudɔlawo ƒe aglãdzedze do ŋgɔ na Noa ƒe ŋkekea me Tsiɖɔɖɔa ŋu be: "Mawu vavã la ƒe viwo kpɔ be amegbetɔwo ƒe vinyɔnuwo dze tugbe ŋutɔ.
Ale woɖe wo dometɔ siwo katã dze wo ŋu. " (1 Mose 6:2) Mawudɔla vɔ̃ɖi mawo ‘gblẽ woawo ŋutɔwo ƒe nɔƒe ɖi’ le dziƒo eye wodo amegbetɔwo ƒe ŋutilã va anyigba dzi ale be woate ŋu adɔ kple nyɔnuwo.​ Yuda 6.
Esi Tsiɖɔɖɔa dze egɔme la, mawudɔla dzeaglã mawo gblẽ woƒe amegbetɔŋutilã ɖi hetrɔ yi dziƒo.
Ke hã, Mawu nya wo ɖa le eƒe ƒomea me.
Woƒe tohehea ƒe akpa aɖee nye be, womagate ŋu ado amegbetɔŋutilã akpɔ gbeɖe o.​ Efesotɔwo 6:11, 12.
Tameɖoɖo Kae Le Agbea Ŋu?
Le kpɔɖeŋu me, Nu ka tae míele anyigba dzi afi sia ɖo? alo Ðe tameɖoɖo aɖe le nye agbe ŋua?
Biblia ɖee fia be nu si tae míele agbe ɖoe nye be míana xɔlɔ̃kadodo nanɔ mí kple Mawu dome.
Bu nyateƒenya vevi siwo Biblia ɖe ɖe go la dometɔ aɖewo ŋu kpɔ.
Mawue nye mía Wɔla.
Biblia gblɔ be: "[Mawue] wɔ mí, eye etɔ míenye. " Psalmo 100:3; Nyaɖeɖefia 4:11.
Mawu ɖo ta me ɖe nu sia nu si wòwɔ la ŋu, eye mí amegbetɔwo hã míele eme.
Yesaya 45:18. Mawu wɔ mí be didi nanɔ mía me ɖe "gbɔgbɔmenuwo " ŋu, eye esiawo dometɔ aɖewoe nye didi be míanya tameɖoɖo si le míaƒe agbe ŋu.
(Mateo 5:3) Edi be míaɖi kɔ na didi sia. Psalmo 145:16.
Míeɖia kɔ na didi sia ne míena xɔlɔ̃kadodo va le mía kple Mawu dome.
Togbɔ be gbɔgblɔ be xɔlɔ̃kadodo nanɔ mía kple Mawu dome adze nu si manya wɔ o na ame aɖewo hã la, Biblia de dzi ƒo na mí be: "Mite ɖe Mawu ŋu, eye ate ɖe mia ŋu. " Yakobo 4:8; 2:23.
Be míanye Mawu xɔlɔ̃ la, ele be míaƒe agbenɔnɔ nawɔ ɖeka kple eƒe tameɖoɖo.
Biblia ƒo nu tso tameɖoɖo sia ŋu le Nyagblɔla 12:13. Egblɔ be: "Vɔ̃ Mawu, eye nalé eƒe seawo me ɖe asi; elabena esia nye amegbetɔwo katã tɔ! " Nyagblɔla 12:13.
Le etsɔme la, ne Mawu ɖe fukpekpe ɖa eye wòna agbe mavɔ exɔlɔ̃wo, siwo nye ame siwo subɔnɛ la, ekema ta me si wòɖo ɖe mía ŋu le gɔmedzedzea me la ava eme bliboe. Psalmo 37:10, 11.
Aleke Nàwɔ Anɔ Agbe Tegbee?
Biblia do ŋugbe be: "Ame si wɔa Mawu ƒe lɔlɔ̃nu la nɔa anyi yi ɖe mavɔmavɔ me. " (1 Yohanes 2:17) Nu kae Mawu di tso asiwò be nàwɔ?
Srɔ̃ nu tso Mawu kple Via Yesu ŋu.
Yesu do gbe ɖa na Mawu gblɔ be: "Esiae nye agbe mavɔ la bena woanya wò, Mawu vavã ɖeka la, kple Yesu Kristo si nèdɔ ɖa la. "
(Yohanes 17:3) Nu kae wòfia be "woanya " Mawu kple Yesu?
Míate ŋu anya wo ne míesrɔ̃a Biblia eye míenɔa agbe ɖe emenyawo nu.
Biblia ɖe mía Wɔla, Yehowa Mawu, si nye míaƒe Agbenala la ƒe susuwo fia mí.
(Dɔwɔwɔwo 17:24, 25) Biblia gaƒo nu tso Via, Yesu si fia "agbe mavɔ nyawo " amewo la ŋu.
Yohanes 6:67-69. Xɔ Yesu ƒe tafevɔsa la dzi se.
Yesu va anyigba dzi "be yeasubɔ eye yeatsɔ yeƒe agbe ana wòanye tafe. "
(Mateo 20:28) Yesu ƒe tafevɔsaa ʋu mɔnukpɔkpɔ ɖi na amegbetɔwo be woanɔ agbe tegbee le Paradiso me le anyigba dzi.
(Psalmo 37:29) Yesu gblɔ be: "Mawu lɔ̃ xexea ale gbegbe be wòtsɔ eƒe Tenuvi la na, be ame sia ame si xɔa edzi sena la nagatsrɔ̃ o, ke boŋ wòakpɔ agbe mavɔ. "
(Yohanes 3:16) De dzesii be ebia nu geɖe wu Yesu dzi xɔxɔ se dzro ko.
Ele be ‘míaxɔ edzi ase,’ si fia be míatiae be míanɔ agbe wòawɔ ɖeka kple eƒe nufiafiawo kple Fofoa ƒe lɔlɔ̃nu. Mateo 7:21; Yakobo 2:17.
Tu xɔlɔ̃wɔwɔ sẽŋu ɖo le wò kple Mawu dome.
Mawu di be míate ɖe ye ŋu eye míanye ye xɔlɔ̃wo.
(Yakobo 2:23; 4:8) Mawu li tegbee.
Maku akpɔ gbeɖe o, eye edi be ye xɔlɔ̃wo hã nanɔ agbe tegbee.
Mawu to eƒe Nya dzi gblɔ nyui si wòdina na ame siwo katã dinɛ la be: "Mise vivi le agbe me tegbee. " Psalmo 22:26.
Susu Totro Siwo Le Amewo Si Ku Ðe Agbe Tegbee Nɔnɔ Ŋu
Susu totro: Amegbetɔwo ƒe agbagbadzedzewo ahe agbe tegbee nɔnɔ vɛ.
Nyateƒea: Togbɔ be ŋgɔyiyi siwo wɔm wole le atikewɔnyawo me la dzena abe ɖe woate ŋu adzi amegbetɔwo ƒe agbenɔƒewo ɖe edzi ene hã la, agbagbadzedze mawo mana amewo nanɔ agbe tegbee o.
Mawu ɖeka koe ate ŋu ana míanɔ agbe tegbee elabe eya gbɔe "agbedzɔƒe le. "
(Psalmo 36:9) Edo ŋugbe be ‘yeami ku tegbee,’ eye yeana agbe mavɔ amegbetɔ wɔnuteƒewo katã. Yesaya 25:8; 1 Yohanes 2:25.
Susu totro: Ame ƒomevi aɖewo koe anɔ agbe tegbee.
Nyateƒea: Mawu mekpɔa ame ŋkume o.
Ke boŋ "le dukɔ sia dukɔ me la, ame si vɔ̃nɛ eye wòwɔa nu dzɔdzɔe la, eya ƒe nue dzea eŋu. "
(Dɔwɔwɔwo 10:34, 35) Ame siwo tso teƒe vovovowo eye woƒe dekɔnuwo to vovo, siwo ɖoa to Mawu, ate ŋu anɔ agbe tegbee.
Susu totro: Agbe tegbee nɔnɔ ati ame.
Nyateƒea: Mawu, ame si lɔ̃ mí eye wòdi be míakpɔ dzidzɔ lae na mɔnukpɔkpɔa mí be míava nɔ agbe mavɔ.
(Yakobo 1:17; 1 Yohanes 4:8) Enya be hafi míakpɔ dzidzɔ la, míehiã dɔ si ŋu taɖodzinu vavã le.
(Nyagblɔla 3:12) Mawu do ŋugbe be ame siwo anɔ agbe tegbee le anyigba dzi la awɔ dɔ si me dzidzeme vavã le, si aɖe vi na wo kple woƒe ame veviwo. Yesaya 65:22, 23.
Gawu la, ame siwo anɔ agbe tegbee la ayi edzi asrɔ̃ nu yeye geɖe tso wo Wɔla la kple eƒe nuwɔwɔ gbogboawo ŋu.
Ewɔ amegbetɔwo kple didi be woanɔ agbe tegbee ahasrɔ̃ nu tso ye ŋu, togbɔ be ‘womanya mɔnu le dɔ siwo Mawu vavã la wɔ la ŋu tso gɔmedzedze va se ɖe nuwuwu o’ hã.
(Nyagblɔla 3:10, 11) Eya ta, mɔnukpɔkpɔ asu ame siwo anɔ agbe tegbee la si be woasrɔ̃ nu dodzidzɔname geɖe ahase vivi na wo wɔwɔ.
Nu Kae Nye Luʋɔ?
Hebrigbe me nya si nye nephesh kple Helagbe me nya si nye psykhe gɔmee woɖe le Biblia me be "luʋɔ. "
Hebrigbe me nya sia ƒe gɔmeɖeɖe tẽe nye "nuwɔwɔ si gbɔna " eye Helagbe me tɔa hã gɔmee nye "nu gbagbe. "
Eya ta nu si luʋɔ fiae nye nu gbagbe bliboa, ke menye nane si le nu gbagbea me si yia edzi nɔa agbe ne nu gbagbea ku o.
Kpɔ ale si Biblia ɖee fia be amegbetɔ blibo lae nye luʋɔ la ɖa:
Adam, nye luʋɔ le esime wowɔe
Womede luʋɔ Adam me o​ ɖe wòzu "luʋɔ gbagbe "
Esi Yehowa Mawu wɔ Adam si nye amegbetɔ gbãtɔ la, Biblia gblɔ be "ame la zu luʋɔ gbagbe. " (1 Mose 2:7) Womede luʋɔ Adam me o​ ɖe wòzu luʋɔ alo ame gbagbe.
Biblia gblɔ be luʋɔ ate ŋu awɔ dɔ, nuɖuɖu ate ŋu adzroe, ate ŋu aɖu nu, ate ŋu awɔ se dzi eye ate ŋu aka asi nu kuku ŋu.
(3 Mose 5:2; 7:20; 23:30; 5 Mose 12:20; Romatɔwo 13:1) Ame bliboae wɔa nu siawo.
Ðe luʋɔ nye nu makumakua?
Ao, luʋɔ ate ŋu aku.
Mawunyakpukpui geɖewo ɖee fia be luʋɔ kuna.
Wo dometɔ aɖewoe nye esiawo:
"Luʋɔ, si wɔ nu vɔ̃ la, eyae aku. "​ Ezekiel 18:4, 20, Eʋegbe Biblia.
Le blema Israel la, to si wohena na amewo le nu vɔ̃ gã akpa gãtɔ gomee nye be "wotsrɔ̃a luʋɔ " mawo.
(2 Mose 12:15, 19; 3 Mose 7:20, 21, 27; 19:8, King James Version) "Woatsrɔ̃ eƒe agbe ɖa. "​ 2 Mose 31:14, Eʋegbe Biblia.
Ne amea ku la, woyɔa eƒe ŋutilã kukua le Biblia aɖewo me be "luʋɔ kuku. " (3 Mose 21:11, etenuŋɔŋlɔ; 4 Mose 6:6, etenuŋɔŋlɔ) Togbɔ be Biblia geɖewo zã nya siwo nye "ŋutilã kuku " alo "ame kuku " le kpukpui siawo me hã la, nephesh alo "luʋɔ " ye wozã le kpukpui siawo me le Hebri nuŋlɔɖiawo me.
"Luʋɔ " ate ŋu afia "agbe "
Wotea ŋu zãa "luʋɔ " le Biblia me hã wòfiaa "agbe. "
Le kpɔɖeŋu me, wozã Hebrigbe me nya (nephesh) si gɔme woɖena be "luʋɔ " wòfia "agbe " le Hiob 33:22.
Nenema ke Biblia ɖee fia be ame ate ŋu ade eƒe luʋɔ afɔku me alo atsrɔ̃e.​ 2 Mose 4:19; Ʋɔnudrɔ̃lawo 9:17; Filipitɔwo 2:30.
Nya "luʋɔ " zazã le gɔmesese sia nu akpe ɖe mía ŋu míase mawunyakpukpui siwo me wogblɔ le be luʋɔ "nɔ dodom " alo nɔ "dzodzom " la gɔme.
(1 Mose 35:18; King James Version) Nyagbɔgblɔ sia fia be amea ƒe agbe nu nɔ tsotsom.
Woɖe 1 Mose 35:18 me nya sia gɔme le Biblia aɖewo me be "egbɔ zi mamlɛtɔ. "​ Good News Translation; New Jerusalem Bible.
Afi si luʋɔ makumaku ƒe dzixɔsea dzɔ tso
Helatɔwo ƒe xexemenunya mee Kristotɔwo ƒe subɔsubɔha siwo xɔe se be luʋɔ mekuna o la kpɔ woƒe nufiafia sia tso, menye Biblia mee o.
Numekugbalẽ aɖe (Encyclopædia Britannica) gblɔ be: "Nu si wowɔnɛ le Biblia me be luʋɔ la do ƒome kple ŋɔtimegbɔgbɔ eye mede vovototo aɖeke luʋɔ makpɔmakpɔ kple ŋutilã si wokpɔna la dome o.
Blema Helatɔwo gbɔe Kristotɔwo ƒe dzixɔse si nye be luʋɔ to vovo na ŋutilã la dzɔ tso. "
Mawu meda asi ɖe edzi be míatsɔ amegbetɔwo ƒe xexemenunya atsaka yeƒe nufiafiawo o.
Biblia xlɔ̃ nu mí boŋ be míakpɔ "nyuie be ame aɖeke nagato xexemenunya kple beble dzodzro si wotu ɖe amewo ƒe kɔnyinyiwo dzi aɖe aboyo " mí o.​ Kolosetɔwo 2:8.
Ame Kawo Ƒe Ŋkɔwoe Woŋlɔ Ðe "Agbegbalẽ La " Me?
Ame siwo ava nɔ agbe mavɔ la ƒe ŋkɔwoe nɔa "agbegbalẽ la " si wogayɔna be "agbegbalẽ xatsaxatsa " alo "ŋkuɖodzigbalẽ " la me.
(Nyaɖeɖefia 3:5; 20:12; Maleaxi 3:16) Mawue tsoa nya me le ame si ƒe ŋkɔ anɔ agbegbalẽa me la ŋu, eye esia nɔa te ɖe ale si amea wɔ nuteƒe na Mawu heɖo toe dzi. Yohanes 3:16; 1 Yohanes 5:3.
Mawu léa esubɔla wɔnuteƒe ɖe sia ɖe ɖe susu me abe ɖe wòŋlɔ eƒe ŋkɔ ɖe agbalẽ me ene tso "xexea ƒe gɔmeɖoanyiɣi " ke.
(Nyaɖeɖefia 17:8) Edze ƒãa be nuteƒewɔla Abel ye nye ame gbãtɔ si ƒe ŋkɔ woŋlɔ ɖe agbegbalẽa me.
(Hebritɔwo 11:4) Menye amewo ƒe ŋkɔwo dzro ko woŋlɔ ɖe afi ma o, elabe agbegbalẽa ɖee fia mí be Yehowa nye Mawu lɔ̃ame si "nya ame siwo nye etɔ " la nyuie. 2 Timoteo 2:19; 1 Yohanes 4:8.
Ðe woate ŋu atutu ŋkɔ siwo woŋlɔ ɖe "agbegbalẽ la " mea?
Mawu gblɔ le tomaɖola siwo nɔ blema Israel la ŋu be: "Ame si wɔ nu vɔ̃ ɖe ŋunye la, eya ƒe ŋkɔ matutu ɖa le nye agbalẽ me. " (2 Mose 32:33) Gake ne míeyi edzi wɔ nuteƒe la, míayi edzi anɔ "agbegbalẽ xatsaxatsa " la me.​ Nyaɖeɖefia 20:12.
Nu Ka Tae Amewo Kuna?
Esɔ le dzɔdzɔme nu be míadi be míanya nu si tae amewo kuna, vevietɔ ne míaƒe ame vevi aɖe ku.
Biblia gblɔ be: "Veve si hea ku vanɛ lae nye nu vɔ̃. " 1 Korintotɔwo 15:56.
Nu ka tae amewo katã wɔa nu vɔ̃ hekuna?
Amegbetɔ gbãtɔ siwo nye Adam kple Xawa ku elabe wowɔ nu vɔ̃ ɖe Mawu ŋu.
(1 Mose 3:17-19) Ku koe woƒe aglãdzedze ɖe Mawu ŋu ate ŋu ahe vɛ na wo, elabe Mawu gbɔe "agbedzɔƒe le. " Psalmo 36:10; 1 Mose 2:17.
Adam ƒe dzidzimeviwo katã nyi nu vɔ̃ ƒe dome tso egbɔ.
Biblia gblɔ be: "To ame ɖeka dzi nu vɔ̃ ge ɖe xexea me, eye to nu vɔ̃ me ku la va, eye ale ku la kaka ɖe amewo katã dome, esi wo katã wɔ nu vɔ̃ ŋuti. "
(Romatɔwo 5:12) Amewo katã kuna elabe wo katã wowɔ nu vɔ̃.​ Romatɔwo 3:23.
Mawu do ŋugbe be yeava mi "ku saɖagatsi tegbee. "
(Yesaya 25:8) Hafi wòate ŋu aɖe ku ɖa la, ele be wòaɖe nu vɔ̃ si hea ku vanɛ la ɖa.
Mawu awɔ esia to Yesu Kristo ame si "le xexea ƒe nu vɔ̃ ɖem ɖa " la dzi.
Yohanes 1:29; 1 Yohanes 1:7.
Nu Kae Dzɔna Ðe Ame Siwo Ku La Dzi?
Biblia gblɔ be: "Agbagbeawo nyae be, yewogbɔna kuku ge, ke kukuawo menya naneke o. "
(Nyagblɔla 9:5; Psalmo 146:4) Eya ta ne ame ku la, meganɔa anyi o.
Kukuawo mebua tame, wɔa nu alo sea nu le lãme o.
"Anyi ke nàgatrɔ azu "
Mawu gblɔ nu si adzɔ ɖe ame dzi ne eku esi wòƒo nu kple amegbetɔ gbãtɔ Adam.
Esi Adam meɖo to Mawu o ta la, Mawu gblɔ nɛ be: "Anyi nènye, eye anyi ke nàgatrɔ azu! " (1 Mose 3:19) Adam menɔ afi aɖeke hafi Mawu tsɔ anyi mèe o.
(1 Mose 2:7) Eya ta esi Adam ku la, egatrɔ zu anyi eye megali o.
Nu ma kee dzɔna ɖe ame siwo kuna egbea hã dzi.
Biblia gblɔ tso amegbetɔwo kple lãwo siaa ŋu be: "Anyi me wo katã wotso, eye anyi wo katã woagazu. " Nyagblɔla 3:19, 20.
Ku menye nu sia nu ƒe nuwuwu kokoko o
Zi geɖe la, Biblia tsɔa ku sɔna kple alɔ̃dɔdɔ.
(Psalmo 13:4; Yohanes 11:11-14; Dɔwɔwɔwo 7:60) Ame si dɔ alɔ̃ yi eme ʋĩi la meganyaa nu siwo le edzi yim o.
Nenema kee kukuawo hã menyaa naneke o.
Ke hã Biblia gblɔ be Mawu ate ŋu afɔ ame kukuwo ɖe tsitre abe ale si wofɔa ame tso alɔ̃ me ene eye wòana woagava nɔ agbe ake.
(Hiob 14:13-15) Le ame siwo Mawu afɔ ɖe tsitre ɖe gome ya la, ku menye nu sia nu ƒe nuwuwu o.
Nya Kae Biblia Gblɔ Tso Dzotɔtɔ Ame Kukuwo Ŋu?
Biblia mena mɔfiame aɖeke kã tso dzotɔtɔ ame kukuwo ŋu o.
Biblia mede se aɖeke ku ɖe ame kukuwo ɖiɖi alo dzotɔtɔ wo ŋu o.
Biblia ƒo nu tso go vovovo siwo me Mawu subɔla wɔnuteƒewo ɖi woƒe ame kukuwo le ŋu.
Le kpɔɖeŋu me, Abraham dze agbagba ƒle anyigba aɖe be wòanye ameɖiƒe, eye wòɖi srɔ̃a, Sara ɖe afi ma. 1 Mose 23:2-20; 49:29-32.
Azɔ hã, Biblia na míenya be nuteƒewɔla aɖewo tɔ dzo woƒe ame kukuwo.
Le kpɔɖeŋu me, esi Israel Fia Saul kple viaŋutsu etɔ̃ ku le aʋagbedzi la, woƒe kukuawo nɔ futɔawo ƒe anyigba dzi le gɔmedzedzea me, eye woɖi gbɔ woƒe kukuawo.
Esi Israel-vi wɔnuteƒe siwo nye aʋawɔlawo se nu tso eŋu la, woyi ɖatsɔ Saul kple viaŋutsuawo ƒe kukuawo, wotɔ dzo wo, eye woɖi woƒe ƒuwo.
(1 Samuel 31:8-13) Biblia ɖee fia be ale si Israel-vi mawo wɔ woƒe kukuawoe la sɔ. 2 Samuel 2:4-6.
Susu totro siwo le amewo si ku ɖe dzotɔtɔ ame kukuwo ŋu
Susu totro: Dzotɔtɔ ame kuku nye bubumademade eƒe ŋutilã ŋu.
Nyateƒenya: Biblia gblɔ be ne ame ku la, egatrɔna zua anyi, eye le dzɔdzɔme nu la, nu siae dzɔna ɖe ŋutilã kuku dzi ne enyunyɔ.
(1 Mose 3:19) Ne wotɔ dzo ŋutilã kuku wòzu afi la, enana be wòzua anyi kaba.
Susu totro: Le blema la, ame siwo ŋu Mawu mekpɔ ŋudzedze ɖo o koe wotɔa dzoe le woƒe ku megbe.
Nyateƒenya: Wotɔ dzo ame mawɔnuteƒe aɖewo, abe Akan kple eƒe ƒomea ene, ƒe kukuawo.
(Yosua 7:25) Ke hã, le go akpa gãtɔ me la, menye nenemae wònɔna o.
(5 Mose 21:22, 23) Abe ale si míekpɔe va yi ene la, wotɔ dzo nuteƒewɔla aɖewo, abe Fia Saul viŋutsu Yonatan ene, ƒe kukuawo.
Susu totro: Ne wotɔ dzo ame la, awɔe be Mawu mate ŋu afɔe ɖe tsitre o.
Nyateƒenya: Ku ɖe ame kukuwo fɔfɔ ɖe tsitre ŋu la, woɖaɖi ame si ku o, woɖatɔ dzoe o, atsiaƒu mee wòtsi o, lã wɔadã aɖee vuvui o, Mawu ate ŋu afɔe ɖe tsitre.
(Nyaɖeɖefia 20:13) Ŋusẽkatãtɔ la ate ŋu agawɔ ŋutilã bubu na amea bɔbɔe. 1 Korintotɔwo 15:35, 38.
Dzotɔtɔ Ame Kuku Alo Eɖiɖi? Ale Si Nàtso Nya Me
Ne eva hiã be nàtso nya me be yeatɔ dzo ame kuku loo alo aɖii la, bu nya siwo gbɔna la ŋu.
Nu si amea gblɔ be yedi hafi wòku.
Biblia me kpɔɖeŋuwo li ku ɖe ale si ƒometɔwo wɔ ɖe nya siwo ame aɖe gblɔ da ɖi ku ɖe ale si woawɔ yeƒe kukua ŋui dzi la ŋu. 1 Mose 50:4, 5; 2 Mose 13:19.
Dekɔnuwo.
Zi geɖe la, dekɔnuwo kpɔa ŋusẽ ɖe nu si wowɔa ŋutilã kukuwoe dzi.
(Yohanes 19:40) Le kpɔɖeŋu me, le Biblia ŋlɔɣiwo la, zi geɖe la, woɖia ame siwo ku.
(1 Mose 49:31; 1 Samuel 28:3) Nenema kee egbea, ame aɖe ate ŋu atiae be yeaɖi ame si ku la le woƒe dekɔnuwo nu, zi ale si dekɔnu mawo metsi tre ɖe Biblia ƒe mɔfiamewo ŋu o ko.
Nu si dukɔa ƒe sewo bia.
Biblia de dzi ƒo na mí be míabɔbɔ mía ɖokui ɖe ŋusẽtɔwo te.
(Romatɔwo 13:1) Le teƒe aɖewo la, dziɖuɖua dea sewo ku ɖe nu si woawɔ na ame kukuwo ƒe ŋutilã ŋu.
Le kpɔɖeŋu me, ne woatɔ dzo ame kuku la, dziɖuɖu ƒe sewo li ku ɖe afi si woakɔ ame si wotɔ dzoe la ƒe afiwo ɖo ŋu.
Ame bubuwo ƒe seselelãme.
Ŋɔŋlɔawo de dzi ƒo na mí be míadi ame bubuwo ƒe nyonyo.
(Filipitɔwo 2:4) Ne eva hiã be míatso nya me be míaɖi ame si ku loo alo atɔ dzoe la, míate ŋu ade ŋugble le nyabiase siawo ŋu: Nu kae nye ƒometɔ bubuwo ƒe susu le dzotɔtɔ ame kukuwo alo wo ɖiɖi ŋu?
Nu kae nye nutoa me tɔwo ƒe susu le dzotɔtɔ ame kukuwo alo wo ɖiɖi ŋu?
Aleke Nàwɔ Aɖu Vɔvɔ̃ Na Ku Dzi?
Esɔ be míavɔ̃ na ku si nye míaƒe futɔ, eye míaɖe afɔ siwo hiã atsɔ akpɔ mía ɖokuiwo ta.
(1 Korintotɔwo 15:26) Gake ame siwo xɔ nyakpakpawo kple aʋatsodzixɔsewo dzi se la vɔ̃na na ku ale gbegbe be wozu "kluviwo le woƒe agbenɔɣi katã. "
(Hebritɔwo 2:15) Ne èse nu si tututu ku nye gɔme nyuie la, akpe ɖe ŋuwò be màgavɔ̃ na ku wu ale si dze o, elabe vɔvɔ̃ sia ate ŋu ana be màgase vivi le agbe me o. Yohanes 8:32.
Nyateƒe si ku ɖe ku ŋu
Kukuawo meganyaa naneke o.
(Psalmo 146:4) Mele be nàvɔ̃ be yeava nɔ veve sesem alo woawɔ fu ye ne yeku o, elabe Biblia tsɔ ku sɔ kple alɔ̃dɔdɔ.
Psalmo 13:3; Yohanes 11:11-14.
‘Wɔna vɔna le’ ame siwo lé fu mí kaɖikaɖi gɔ̃ hã ŋu ne woku.
(Lododowo 21:16) Biblia gblɔ be "woƒe amelɔlɔ̃ kple fuléle kpakple ŋuʋaʋã hã nu yi xoxo. " Nyagblɔla 9:6.
Le tsitretsitsia me la, Mawu afɔ amewo woagava anɔ agbe ake.
Yohanes 5:28, 29; Dɔwɔwɔwo 24:15.
Mawu do ŋugbe be le ɣeyiɣi aɖe si gbɔna me la, "ku maganɔ anyi o. "
(Nyaɖeɖefia 21:4) Biblia gblɔ tso ɣeyiɣi ma ŋu be, "Ame dzɔdzɔewo anyi anyigba la dome, eye woanɔ edzi tegbee, " eye woavo tso vɔvɔ̃ na ku si me keŋkeŋ. Psalmo 37:29.
Aleke Míabu Nya Siwo Ame Siwo Nɔ Ði Me Ʋuu Hafi Fɔ Gblɔna La?
Ame siwo nɔ ɖi me ʋuu hafi va fɔ gblɔna be yewokpɔe be yewodo go le yewoƒe ŋutilã me, yewokpɔ kekeli aɖe si nu sẽ alo yewokpɔ teƒe aɖe si nya kpɔ eteƒe mekɔ o.
Agbalẽ aɖe gblɔ be: ‘Ame aɖewo bunɛ be woƒe nya siawo ɖee fia be nu siwo le edzi yim le agbe bubu aɖe mee wokpɔ.’
(Recollections of Death) Togbɔ be Biblia meƒo nu tso nɔnɔme si me ame siwo yia ɖi me nɔna la ŋu o hã la, nyateƒenya vevi aɖewo le eme siwo ɖee fia be nu siwo ameawo gblɔna la menye nu siwo le edzi yim le agbe bubu aɖe mee wokpɔ o.
Kukuawo menyaa naneke o.
Biblia gblɔ be "kukuawo meganya naneke kura o. "
(Nyagblɔla 9:5) Ne míeku la, míeyia agbenɔnɔ dzi le teƒe bubu aɖeke o, ke boŋ míegali o.
Nufiafia si nye be luʋɔ makumaku aɖe le mía me si dona le míaƒe ŋutilã me ne míeku la metso Biblia me o.
(Ezekiel 18:4) Eya ta nya siwo ame siwo nɔ ɖi me ʋuu hafi fɔ gblɔna la menye ale si agbenɔnɔ le dziƒo, dzo mavɔ me, alo ku megbee wokpɔ o.
Nu kae Lazaro gblɔ be yekpɔ le ku me esime wofɔe?
Nya si Biblia gblɔ tso Lazaro ŋuti la nye nu si dzɔ ŋutɔŋutɔ, elabe eku ŋkeke ene hafi Yesu fɔe ɖe tsitre.
(Yohanes 11:38-​44) Ne ɖe Lazaro nɔ dzidzɔ kpɔm le ku megbe hafi Yesu gafɔe ɖe anyigba sia dzi la, anye ŋutasesẽ le eŋu.
Gake Lazaro megblɔ naneke le Biblia be yekpɔ ale si agbenɔnɔ nɔna le ku megbe o.
Ðikeke mele eme o be ne ɖe Lazaro kpɔ nane le ku megbe la anye ne egblɔe.
Eɖe dzesi ŋutɔ be Yesu tsɔ Lazaro ƒe kua sɔ kple alɔ̃dɔdɔ, si ɖee fia be esime Lazaro ku la meganya naneke o.​ Yohanes 11:11-​14.
Ðe Woɖo Ɣeyiɣi Si Míaku La Ðia?
Ao, womeɖo ɣeyiɣi si míaku la ɖi o.
Biblia meda asi ɖe dzɔgbese alo nu ɖoɖiname ƒe nufiafia dzi o, nu si wòfia boŋue nye be zi geɖe la, "nuɖiɖeame " gbɔe míaƒe ku tsona.
Nyagblɔla 9:11. Ðe Biblia megblɔ be "kuɣi li " oa?
Ɛ̃, Nyagblɔla 3:2 gblɔ be "Vidziɣi li, eye kuɣi li; nuƒãɣi li, eye nuŋeɣi li. "
Ke hã nya siwo ƒo xlã nya siawo ɖee fia be ale si agbemenuwɔnawo yia edzi ɖaa ŋutie Biblia le nu ƒom tsoe.
(Nyagblɔla 3:1-8) Abe ale si ko Mawu mezia agbledela aɖeke dzi be wòaƒã nu le ɣeyiɣi aɖe koŋ me o la, nenema kee Mawu meɖo ɣeyiɣi si míaku la ɖi na mí o.
Ke boŋ nya la ƒe veviƒee nye be míaƒo asa na dzitsitsi ɖe xexemenuwo alo ŋutilãmenuwo ŋu ale be míagagblẽ mía Wɔla la ɖi o.​ Nyagblɔla 3:​11; 12:​1, 13.
Míate ŋu anɔ agbe didi
Togbɔ be míate ŋu akpɔ ŋusẽ ɖe agbemenudzɔdzɔwo dzi o hã la, míaƒe nyametsotso nyuiwo ate ŋu awɔe be míanɔ agbe didi.
Biblia gblɔ be: "Nunyala ƒe nufiafia la, agbevudo wònye, eɖea ame tso ku ƒe mɔ̃tetrewo me. "
(Lododowo 13:14) Nenema ke Mose hã gblɔ na Israel-viwo be woate ŋu anɔ "agbe didi " nenye be wowɔ ɖe Mawu ƒe sewo dzi.
(5 Mose 6:2) Gake míate ŋu atso míaƒe agbe dzi nenye be míenɔa agbe baɖa alo wɔa bometsinuwo.​ Nyagblɔla 7:17.
Ke hã, aleke ke míeɖadze nunya alo ɖɔ ŋu ɖo le agbe mee o, mímate ŋu asi le ku nu o.
(Romatɔwo 5:12) Gake manɔ alea ɖaa o, elabe Biblia do ŋugbe be ɣeyiɣi aɖe gbɔna esime "ku maganɔ anyi akpɔ o " Nyaɖeɖefia 21:4.
Nu Kae Nye Dzo Mavɔ?
Afi Si Wowɔa Funyafunya Amewo Le Tegbee Wònyea?
Woɖe Hebrigbe me nya "Sheol " kple eƒe Helagbe me tɔ si nye "Hades " si nye ameƒomea ƒe yɔdo gɔme le Biblia aɖewo me be "dzo mavɔ. "
(Psalmo 16:10; Dɔwɔwɔwo 2:27) Ame geɖewo xɔ dzo mavɔ dzi se abe ale si wòdze le subɔsubɔhawo ƒe nutata si dze le nyati sia me la mee ene.
Ke hã nu si Biblia gblɔ tso nya sia ŋu to vovo sãa.
Ame siwo le tsiẽƒe si gɔme woɖena be dzo mavɔ la meganyaa naneke o, eye womesea veve hã o.
"Elabena nuwɔwɔ alo tamebubu, sidzedze alo nunya mele tsieƒe, afi si yi ge nàla o. "
Nyagblɔla 9:10.
Nuteƒewɔla Yakob kple Hiob nɔ mɔ kpɔm be yewoayi afi ma.​ 1 Mose 37:35; Hiob 14:13.
"Ame si ku la, woɖee tso eƒe nu vɔ̃ me. "
Romatɔwo 6:7.
Funyafunyawɔwɔ amewo tegbee mewɔ ɖeka kple Mawu ƒe dzɔdzɔenyenye o.
(5 Mose 32:4) Esi ŋutsu gbãtɔ Adam wɔ nu vɔ̃ la, Mawu gblɔ nɛ be to si yeahe nɛ lae nye be maganɔ agbe o.
Egblɔ nɛ be: "Anyi nènye, eye anyi ke nàgatrɔ azu! " (1 Mose 3:19) Ne ɖe Mawu tsɔ Adam de dzo aɖe si le bibim tegbee me la, ke efia be enye alakpatɔ.
Meva susu me na Mawu kpɔ gɔ̃ hã be yeawɔ funyafunya amewo tegbee o.
Nu si wofiaa amewo be Mawu awɔ funyafunya amewo le dzo mavɔ me tegbee la mewɔ ɖeka kple Biblia ƒe nufiafia si nye be "Mawu nye lɔlɔ̃ " la o. 1 Yohanes 4:8; Yeremiya 7:31.
Ame Kawoe Yia Dzo Mavɔ Me?
Nu si nya si gɔme woɖe be dzo mavɔ (Hebrigbe me nya "Sheol " kple Helagbe me nya "Hades ") fia koe nye yɔdo alo tsiẽƒe, ke menye teƒe aɖe si dzo nɔa bibim le tegbee si wowɔa funyafunya amewo lee o.
Ame kawoe yia afi ma?
Nu nyui wɔlawo kple nu gbegblẽ wɔlawo siaa.
(Hiob 14:13; Psalmo 9:17) Biblia gblɔ be ameƒomea ƒe yɔdo siae nye afi si "agbagbeawo katã ƒoa ta kpli ɖo. " Hiob 30:23.
Yesu gɔ̃ hã yi tsiẽƒe si gɔme woɖe be dzo mavɔ esi wòku.
Ke hã, "womegblẽe ɖe tsiẽƒe o, " elabe Mawu fɔe ɖe tsitre.​ Dɔwɔwɔwo 2:31, 32, Eʋegbe Biblia.
Ðe ame siwo yi teƒe si woyɔna be dzo mavɔ me la anɔ afi ma tegbeea?
Yesu azã Mawu ƒe ŋusẽ atsɔ afɔ ame siwo katã yi tsiẽƒe si gɔme woɖena be dzo mavɔ la.
(Yohanes 5:28, 29; Dɔwɔwɔwo 24:15) Wogblɔ le Nyaɖeɖefia 20:13 tso ame kukuwo ƒe tsitretsitsi ŋu be "ku kple Hades tsɔ ame kuku siwo nɔ wo me la na. "
Ne wonya fɔ ame siwo katã le tsiẽƒe si gɔme wolɔ̃a ɖeɖe be dzo mavɔ me vɔ ko la, nu si amewo lɔ̃a yɔyɔ be dzo mavɔ la maganɔ anyi o, elabena "ku maganɔ anyi o. "
Nyaɖeɖefia 21:3, 4; 20:14.
Biblia gblɔ be ame aɖewo nyrɔ wo ɖokuiwo ɖe nu vɔ̃ɖi wɔwɔ me ale gbegbe be womagate ŋu atrɔ dzi me o.
(Hebritɔwo 10:26, 27) Ne ame siawo ku la, womeyia teƒe si woyɔna be dzo mavɔ o, ke boŋ Gehena, si fia tsɔtsrɔ̃ ɖikaa.
(Mateo 5:29, 30) Le kpɔɖeŋu me, Yesu gblɔ na subɔsubɔhakplɔla alakpanuwɔla siwo nɔ anyi le eŋɔli la be woayi Gehena.​ Mateo 23:27-33
Ðe Nya Ŋutiklɔdzo Dze Le Biblia Mea?
Ao.
Nya "ŋutiklɔdzo " medze le Biblia me o, eye Biblia mefia nu be wokɔa ame siwo ku ƒe luʋɔwo ŋu le ŋutiklɔdzo me o.
Bu nu si Biblia fia ku ɖe nu vɔ̃ kple ku ŋu, kple ale si ŋutiklɔdzo ƒe nufiafiaa tsi tsitre ɖe nufiafia mawo ŋu la ŋu kpɔ.
Yesu ƒe ʋu dzi xɔxɔsee klɔa nu vɔ̃ ɖa le ame ŋu, ke menye ŋutiklɔdzo me nɔnɔe o.
Biblia gblɔ be, "[Mawu Vi] Yesu ƒe ʋu klɔa nu vɔ̃ ɖe sia ɖe ɖa le mía ŋu " eye be ‘Yesu Kristo na ablɔɖe mí tso míaƒe nu vɔ̃wo me to eya ŋutɔ ƒe ʋu me.’ (1 Yohanes 1:7; Nyaɖeɖefia 1:5) Yesu ‘tsɔ eƒe agbe na wònye tafe na ame geɖewo.’​ Mateo 20:28.
Ame siwo ku la meganya naneke o.
"Agbagbeawo nyae be yewogbɔna kuku ge, ke kukuawo meganya naneke kura o. "
(Nyagblɔla 9:5) Ame si ku la megasea veve aɖeke o, eya ta womate ŋu atsɔ ŋutiklɔdzo ƒe tohehe akɔ eŋu o.
Nu vɔ̃ ŋuti tohehe aɖeke meli na ame si ku o.
Biblia gblɔ be "nu vɔ̃ ƒe fetue nye ku " eye be "ame si ku la, wotso afia nɛ ɖee tso eƒe nu vɔ̃ me. "
(Romatɔwo 6:7, 23) Ku ye nye nu vɔ̃ ƒe tohehe.
Nu kae nye ŋutiklɔdzo ƒe nufiafia la?
Katolikotɔwo ƒe nufiafia ɖe ŋutiklɔdzo me be enye teƒe alo nɔnɔme si me ame si ku ƒe luʋɔ va nɔna ale be wòalé avu ɖe eƒe nu vɔ̃ siwo wometsɔ ke o ta be eŋuti nakɔ.
Le agbalẽ si nye Catechism of the Catholic Church ƒe nya nu la, "ehiã be woaklɔ amewo ŋu hafi woate ŋu age ɖe dziƒo ƒe dzidzɔkpɔkpɔ me. "
Agbalẽa gblɔ kpee be "Sɔlemehaa ƒe kɔnyinyi . . . ƒo nu tso ŋutikɔklɔ ƒe dzo ŋu, " abe ale si wòdze le nyati sia ƒe nɔnɔmetata me ene.
Gake nufiafia sia metso Ŋɔŋlɔawo me o.
Afi kae ŋutiklɔdzo ƒe nufiafiaa dzɔ tso?
Blema Helatɔwo xɔ Limbo kple ŋutiklɔdzo dzi se.
Helatɔwo ƒe xexemenunya kpɔ ŋusẽ ɖe Clement si tso Alexandria dzi wògblɔ be, ame kukuwo ŋu ate ŋu akɔ tso nu vɔ̃ me ne nenye be woklɔ wo ŋu le ŋutiklɔdzo me.
Ke hã, agbalẽ si nye The History of Christian Doctrines ɖe eme be Papa Gregory Gãtɔ ye xɔ ŋutikɔklɔ ƒe dzo ƒe dzixɔse sia de eme be nya aɖeke meku ɖe eŋu o.
Agbalẽ sia gblɔ kpee be Gregory, si nye papa tso ƒe 590 va se ɖe ƒe 604 K.Ŋ. "ye woyɔna be ‘ame si to ŋutiklɔdzo ƒe nufiafia vɛ.’
" Katolikohaa ɖe ŋutiklɔdzo ƒe nufiafia la fia le adaŋudetakpekpe siwo wowɔ le Lyons (ƒe 1274) kple Florence (ƒe 1439) me eye emegbe wogate gbe ɖe edzi le Trent Adaŋudetakpekpea me le ƒe 1547 me.
Nu Kae Nye Tsitretsitsi La?
Nya si gɔme woɖe le Biblia me be "tsitretsitsi " la, tso Helagbe me nya anastasis, me. Nya sia gɔmee nye "fɔfɔ ɖe tsitre " alo "tsotso ɖe tsitrenu ake. "
Ame si wofɔ ɖe tsitre la fɔna tso ku me gava nɔa agbe ake abe ale si wònɔe tsã ene.​ 1 Korintotɔwo 15:12, 13.
Le kpɔɖeŋu me, Yehowa do ŋugbe to nyagblɔɖila Hosea dzi be: "Maɖe wo le Tsiẽƒe si me; magbugbɔ wo axɔ le ku si me. "
Hosea 13:14; Hiob 14:13-15; Yesaya 26:19; Daniel 12:2, 13.
Afi kae ame siwo woafɔ ɖe tsitre la anɔ?
Woafɔ ame aɖewo be woava ɖu fia kple Kristo le dziƒo.
(2 Korintotɔwo 5:1; Nyaɖeɖefia 5:9, 10) Biblia yɔ tsitretsitsi sia be "tsitretsitsi gbãtɔ " kple "tsitretsitsi si ado ŋgɔ " eye nya siawo fia be tsitretsitsi bubu akplɔ esia ɖo.
(Nyaɖeɖefia 20:6; Filipitɔwo 3:11) Le tsitretsitsi si akplɔe ɖo me la, woafɔ amewo woava nɔ anyigba dzi, tsitretsitsi sia mee ame akpa gãtɔ akpɔ gome le.​ Psalmo 37:29.
Aleke woafɔ amewo ɖe tsitree?
Mawu na ŋusẽ Yesu be wòafɔ ame kukuwo ɖe tsitre.
(Yohanes 11:25) Yesu afɔ "ame siwo katã le ŋkuɖodziyɔdowo me la " ɖe tsitre, wo dometɔ ɖe sia ɖe kple eƒe nɔnɔme, amenyenye kple nuteƒekpɔkpɔwo.
Le ame siwo woafɔ ɖe tsitre be woanɔ agbe le anyigba dzi gome la, woana amegbetɔŋutilã wo eye woanɔ lãmesẽ blibo me. Yesaya 33:24; 35:5, 6; 1 Korintotɔwo 15:42-44, 50.
Ame kawoe woafɔ ɖe tsitre?
Biblia gblɔ be "tsitretsitsi li na ame dzɔdzɔewo kple ame madzɔmadzɔwo siaa. "
(Dɔwɔwɔwo 24:15) Ame dzɔdzɔe siawo dometɔ aɖewoe nye nuteƒewɔla siwo nye Noa, Sara kple Abraham.
(1 Mose 6:9; Hebritɔwo 11:11; Yakobo 2:21) Ame madzɔmadzɔawo dometɔ aɖewoe nye ame siwo menɔ agbe ɖe Mawu ƒe sewo nu o le esi mɔnukpɔkpɔ mesu wo si wosrɔ̃ nu tso wo ŋu hewɔ wo dzi o ta.
Gake womafɔ ame siwo vɔ̃ɖi ale gbegbe be tɔtrɔ megale wo ŋu o la ya ɖe tsitre o.
Ne ame siawo ku la, efia be wotsrɔ̃ gbidii eye tsitretsitsi ƒe mɔkpɔkpɔ aɖeke megali na wo o.​ Mateo 23:33; Hebritɔwo 10:26, 27.
Ɣekaɣie woafɔ ame kukuwo ɖe tsitre?
Biblia gblɔ be woafɔ ame siwo ayi dziƒo la ɖe tsitre le Kristo ƒe anyinɔɣi si dze egɔme tso 1914 me.
(1 Korintotɔwo 15:21-23) Woafɔ ame siwo anɔ anyigba dzi le Yesu Kristo ƒe Ƒe Akpe Ðeka Dziɖuɖua me, esime anyigba katã azu paradiso. Luka 23:43; Nyaɖeɖefia 20:6, 12, 13.
Nu ka tae susu le eme be míaxɔ tsitretsitsia dzi ase?
Biblia ƒo nu tso ame asieke aɖewo siwo wofɔ ɖe tsitre la ƒe tsitretsitsi ŋu tsitotsito.
(1 Fiawo 17:17-24; 2 Fiawo 4:32-37; 13:20, 21; Luka 7:11-17; 8:40-56; Yohanes 11:38-44; Dɔwɔwɔwo 9:36-42; 20:7-12; 1 Korintotɔwo 15:3-6) Ale si Yesu fɔ Lazaro ɖe tsitre ya gaɖe dzesi ŋutɔ, elabe Lazaro ku ŋkeke ene hafi wòfɔe, eye Yesu wɔ nukunu sia le ame gbogbo aɖewo ŋkume.
(Yohanes 11:39, 42) Ame siwo tsi tsitre ɖe Yesu ŋu gɔ̃ hã mate ŋu agblɔ be womefɔ Lazaro o, eya ta woɖo nugbe be yewoawu Yesu kple Lazaro siaa.​ Yohanes 11:47, 53; 12:9-11.
Ame siwo wofɔ ɖe tsitre siwo ŋuti nya le Biblia me la dometɔ etɔ̃: ahosi la ƒe vi, nyɔnu Kristotɔ kple Yesu xɔlɔ̃ Lazaro
Biblia ɖee fia be ŋusẽ le Mawu si be wòafɔ ame kukuwo eye wòdi vevie hã.
Ezãa eƒe ŋusẽ triakɔ la tsɔ léa ame siwo katã wòafɔ ɖe tsitre la dometɔ ɖe sia ɖe ŋuti nyatakakawo ɖe eƒe susu si seɖoƒe meli na o la me.
(Hiob 37:23; Mateo 10:30; Luka 20:37, 38) Mawu ate ŋu afɔ ame kukuwo ɖe tsitre eye edi vevie be yeawɔe hã!
Biblia gblɔ tso Mawu ŋu ku ɖe tsitretsitsi si le ŋgɔ gbɔna la ŋu be: "Wò asinudɔwɔwɔ ƒe nu le dzrowòm vevie. " Hiob 14:15.
Alakpanya siwo amewo gblɔna tso tsitretsitsia ŋu
Nyakpakpa: Tsitretsitsia nye ŋutilã kple luʋɔ la ƒe ɖekawɔwɔ ake.
Nyateƒea: Biblia fia nu be ame blibo lae nye luʋɔ la, eye amegbetɔ ƒe akpa aɖeke meyia agbenɔnɔ dzi le ŋutilã ƒe ku megbe o.
(1 Mose 2:7, etenuŋɔŋlɔ; Ezekiel 18:4) Menye ɖe ame si wofɔ ɖe tsitre lae gbugbɔ va wɔ ɖeka kple eƒe luʋɔ la o, ke boŋ wogbugbɔ wɔe wòzu luʋɔ gbagbe.
Nyakpakpa: Woafɔ ame aɖewo ɖe tsitre eye woagatsrɔ̃ wo enumake.
Nyateƒea: Biblia gblɔ be "ame siwo wɔ nu vlowo la " tɔ gome anye "ʋɔnudɔdrɔ̃ ƒe tsitretsitsi. "
(Yohanes 5:29) Gake nu siwo woawɔ ne wofɔ wo ɖe tsitre megbe la dzie woanɔ te ɖo adrɔ̃ ʋɔnu wo, ke menye nu siwo wowɔ do ŋgɔ na wo fɔfɔ ɖe tsitre o.
Yesu gblɔ be: "Ame kukuwo ase Mawu ƒe Vi la ƒe gbe, eye ame siwo ɖo to la anɔ agbe. "
(Yohanes 5:25) Woaŋlɔ ame siwo ‘ɖo to’ nu siwo wosrɔ̃ le woƒe tsitretsitsia megbe la ƒe ŋkɔwo ɖe "agbegbalẽ " la me. Nyaɖeɖefia 20:12, 13.
Nyakpakpa: Ne wofɔ ame ɖe tsitre la, ŋutilã si tututu nɔ eŋu hafi wòku la ke koe anɔ eŋu.
Nyateƒea: Anɔ eme godoo be ne ame ku la, eƒe ŋutilã anyunyɔ.
Nyagblɔla 3:19, 20.
Ðe Biblia Fia Nu Tso Gbugbɔgadzɔ Ŋua?
Ao, Biblia mefia naneke tso eŋu o.
Nya "gbugbɔgadzɔ " alo nufiafia sia ƒe susu aɖeke medze le Biblia me o.
Nufiafia si nye be luʋɔ mekuna o dzie wotu gbugbɔgadzɔ ƒe dzixɔsea ɖo.
Gake Biblia fia nu be ame blibo lae nye luʋɔ eye be luʋɔ kuna.
(1 Mose 2:7, etenuŋɔŋlɔ; Ezekiel 18:4) Ne ame ku la, meganɔa agbe o.​ 1 Mose 3:19; Nyagblɔla 9:5, 6.
Vovototo kae le gbugbɔgadzɔ kple tsitretsitsia dome?
Nu si Biblia fia tso tsitretsitsia ŋu medo ƒome aɖeke kple luʋɔ makumaku ƒe nufiafia o.
Le tsitretsitsia gome la, Mawu azã eƒe ŋusẽ atsɔ agbɔ agbe ame siwo ku.
(Mateo 22:23, 29; Dɔwɔwɔwo 24:15) Tsitretsitsia na mɔkpɔkpɔ nyui ame siwo ku la be woafɔ wo ɖe tsitre woava nɔ agbe le xexe yeye me, eye womagaku azɔ o.​ 2 Petro 3:13; Nyaɖeɖefia 21:3, 4.
Susu totro siwo ku ɖe gbugbɔgadzɔ kple nya siwo wobe Biblia gblɔ ŋu
Susu totro: Biblia gblɔ be nyagblɔɖila Eliya gbugbɔ dzɔ va zu Yohanes Amenyrɔɖetsimela.
Nyateƒea: Mawu gblɔ ɖi be: "Mele nyagblɔɖila Eliya dɔm ɖe mi, " eye Yesu ƒe nyawo ɖee fia be Yohanes Amenyrɔɖetsimela dzie nyagblɔɖi sia va eme ɖo.
(Malaki 4:5, 6; Mateo 11:13, 14) Gake esia mefia be Eliya ye gbugbɔ dzɔ va zu Yohanes Amenyrɔɖetsimela o.
Yohanes ŋutɔ gblɔ be menye yee nye Eliya o.
(Yohanes 1:21) Ke boŋ ɖe Yohanes wɔ dɔ siwo ɖi Eliya tɔ, eɖe gbeƒã Mawu ƒe gbedeasi si bia dzimetɔtrɔ.
(1 Fiawo 18:36, 37; Mateo 3:1) Yohanes hã ƒe "gbɔgbɔ kple ŋusẽ " anɔ abe nyagblɔɖila Eliya tɔ ene.​ Luke 1:​13-​17.
Susu totro: Biblia gblɔ be gbugbɔgadzɔ ye nye "gbugbɔgadzi. "
Nyateƒea: Biblia ɖee fia be wogbugbɔa ame dzina le gbɔgbɔ me esime amea kpɔtɔ le agbe, ke menye ɖe amea kuna hafi o.
(Yohanes 1:12, 13) Be woagbugbɔ ame adzi le mɔ sia nu mefia agbe si ame nɔ va yi me tsonu siwo nu mate ŋu asi le o, ke boŋ enye yayra si tso Mawu gbɔ, si naa etsɔme mɔkpɔkpɔ tɔxɛ aɖe ame.​ Yohanes 3:3; 1 Petro 1:3, 4.
Ðe Nèzãa Mɔ̃ɖaŋunuwo Nyuiea?
Videofefewo ƒoƒo zu numame na Jenni.
Egblɔ be: "Meƒoa videofefewo gaƒoƒo enyi gbe sia gbe, eye nye ŋutɔ mekpɔe be ezu kuxi sesẽ aɖe nam. "
Dennis tee kpɔ be yeanɔ anyi kwasiɖa ɖeka elektrɔnikmɔ̃wo kple Internet mazamazãe.
Gake gaƒoƒo 40 ko wòte ŋu wɔ.
Menye sɔhɛwoe Jenni kple Dennis nye o.
Jenni nye vidada si si vi ene le eye wòxɔ ƒe 40.
Dennis ya xɔ ƒe 49.
ÈZÃA mɔ̃ɖaŋunuwoa?
Ame geɖewo alɔ̃ be yewozãnɛ, eye naneke megblẽ le eŋu o.
Elektrɔnikmɔ̃wo wɔa akpa vevi aɖe le dɔwɔnyawo, hadomegbenɔnɔ kple modzakaɖeɖe me.
Gake abe ale si wòle le Jenni kple Dennis gome ene la, ame geɖewo zãa mɔ̃ɖaŋunu siawo dometɔ aɖewo fũu akpa.
Le kpɔɖeŋu me, Nicole si xɔ ƒe 20 gblɔ be: "Etena ɖe dzinye be magblɔe, gake nyateƒeae nye be nye asitelefon ye va zu xɔ̃nye vevitɔ.
Mekpɔa egbɔ be ele gbɔnye ɣesiaɣi.
Ne mele teƒe aɖe si asitelefon mele dɔ wɔm le o la, metsia dzodzodzoe eye ne gaƒoƒo afã va yi la, medina vevie be makpɔ ɖa be ame aɖe ŋlɔ nane ɖo ɖem hã.
Eɖi kokoe vie! "
Ame aɖewo tsɔa mɔ̃ɖaŋunu aɖewo dana ɖe wo ɖokui gbɔ tsɔ nɔa nyatakaka yeyewo xɔm le zã me.
Eye ne woƒe mɔ̃ɖaŋunua mele wo gbɔ o la, woƒe lãme mekɔna o.
Numekula aɖewo yɔ nɔnɔme sia be numame, ate ŋu anye be mɔ̃ɖaŋunuwo katã alo internet loo alo asitelefon deŋgɔwo zazãe zu numame na wo.
Ame aɖewo medina be yewoayɔ nɔnɔme sia be "numame " o, eya ta woyɔnɛ boŋ be kuxi alo dzodzro si nu sẽ.
Eɖanye ŋkɔ ka kee numekulawo yɔ na mɔ̃ɖaŋunuwo mazamazã nyuie o, ate ŋu azu kuxi na ame.
Le go aɖewo me la, enana be ƒometɔwo megakpɔa vovo ɖe wo nɔewo ŋu o.
Le kpɔɖeŋu me, ɖetugbui aɖe si xɔ ƒe 20 fa konyi be: "Fofonye meganyaa nu siwo me tom mele le agbe me o.
Enɔa anyi ɖe asadzi nɔa e-mail ŋlɔm na amewo hafi nɔa dze ɖom kplim.
Metea ŋu daa eƒe asitelefon la ɖi o.
Anɔ eme be fofonye tsɔa ɖe le eme nam ya, gake ɣeɖewoɣi la ɖeko wòwɔna nam abe ɖe metsɔ ɖeke le eme nam o ene. "
Numamenutsiƒewo
Woɖo numamenutsiƒewo ɖe dukɔ siwo nye China, South Korea, United Kingdom (Royaume-Uni) kple United States (États-Unis) me be woatsɔ akpe ɖe ame siwo mɔ̃ɖaŋunuwo mazamazã nyuie zu numame na ŋu. Le teƒe siawo la, wonana be ameawo mezãa internet alo mɔ̃ɖaŋunuwo o hena ŋkeke geɖewo.
Le kpɔɖeŋu me, ɖekakpui aɖe si ŋkɔe nye Brett gblɔ be ɣeaɖeɣi va yi la, yenɔa internet-dzifefe aɖe ƒom gaƒoƒo 16 sɔŋ gbe sia gbe.
Egblɔ be: "Ne mele internet-dzifefe sia ƒom la, ɖeko wònɔna abe gbekuie meno ene. "
Kaka Brett nava yi numamenutsiƒe be woakpe ɖe ye ŋu la, dɔ ge le esi, megaléa be na eɖokui o, eye exɔlɔ̃wo hã ka le eŋu xoxo.
Nu kae nàwɔ be nublanuinya sia nagadzɔ ɖe dziwò o?
LÉ ŊKU ÐE ALE SI NÈZÃA MƆ̃ÐAŊUNUWOE ŊU.
De ŋugble tso ŋusẽ si kpɔm mɔ̃ɖaŋunuwo zazã le ɖe wò agbe dzi la ŋu.
Bia nya siwo gbɔna la ɖokuiwò:
Ðe metsia dzodzodzoe alo doa dziku gɔ̃ hã ne nyemekpɔ internet alo mɔ̃ɖaŋunuwo oa?
Ne meɖo game aɖe ɖi na internet alo mɔ̃ɖaŋunuwo zazã la, ɖe megbɔa gamea dzia?
Ðe menɔa nu siwo amewo ŋlɔna nam xlẽm kaka doa kpo alɔ̃dɔdɔa?
Ðe mɔ̃ɖaŋunuwo zazã wɔe be nyemegatea ŋu kpɔa vovo ɖe nye ƒomea ŋu oa?
Ðe nye ƒomea alɔ̃ ɖe ale si maɖo nyabiase sia ŋui la dzia?
Ne mɔ̃ɖaŋunuwo zazã wɔe be mègakpɔa vovo ɖe "nu siwo le vevie wu " siwo dometɔ aɖewoe nye wò ƒomea kple agbanɔamedzi bubuwo ŋu o la, ehiã be nàtrɔ asi le nɔnɔmea ŋu fifia.
(Filipitɔwo 1:10) Aleke nàwɔe?
ÐO ƔEYIƔI SI SƆ LA ÐE EZAZÃ ŊU.
Ne wovu ɖe nu nyuitɔ kekeake gɔ̃ hã ŋu akpa la, etea ŋu gblẽa nu.
Eya ta eɖanye dɔmenyawo alo modzakaɖeɖe tae nèzãa mɔ̃ɖaŋunuwo ɖo o, ehiã be nàɖo game ɖe wo zazã ŋu eye nàwɔ ɖe gamea dzi pɛpɛpɛ.
Aɖaŋuɖoɖo: Anyo be nàna wò ƒometɔ alo xɔlɔ̃ aɖe nakpe ɖe ŋuwò.
Biblia gblɔ be: "Ne ame le eve la, enyo wu ame ɖeka, . . . Elabena ne wo dometɔ ɖeka dze anyi la, evelia afɔe ɖe tsitre. "
Mègaɖe mɔ vivisese na wo zazã nawɔe be woava zu "numame " na wò o
Mɔ̃ɖaŋunu yeyewo wɔe be nyatakakawo ɖoɖo ɖa kple wo xɔxɔ va le bɔbɔe wu, gake ɖikeke mele eme o be wo mazamazã nyuie ƒe kuxia hã ayi edzi anɔ dzidzim ɖe edzi.
Ke hã mègaɖe mɔ vivisese na wo zazã nawɔe be woava zu "numame " na wò o.
Ne èwɔa wò "ɣeyiɣi ŋu dɔ le mɔ nyuitɔ nu " la, àƒo asa na mɔ̃ɖaŋunuwo mazamazã nyuie ƒe kuxia.
Efesotɔwo 5:16.
Lãwo
Lãwo wɔa akpa aɖe le mía dometɔ ɖe sia ɖe kloe ƒe agbe me.
Ðe míabu akɔnta le ale si míewɔa nu ɖe lãwo ŋu la ŋua?
Aleke wòle be amegbetɔwo nawɔ nu ɖe lãwo ŋu?
Ame aɖewo susui be amegbetɔwo ate ŋu awɔ nu ɖe lãwo ŋu ale si wolɔ̃.
Ame bubuwo hã bunɛ be ele be woawɔ nu ɖe lãwo ŋu abe amegbetɔwo ene.
Lãwo ta ʋlila xɔŋkɔ aɖe gblɔ be ele be woana "gomenɔamesi lãwo hã eye masɔ be woabu wo be woli na zazã kple dzadzra ko o. "
Egblɔ be: "Mele be míanɔ lãwo bum abe nunɔamesiwo ene o. "
Le nudzɔdzɔ aɖe si ame geɖe bu be egbɔ eme gome la, wogblɔ le gatɔ gã aɖe si ŋkɔe nye Leona Helmsley ŋu be egblẽ domenyinu si nye Amerika dɔlar miliɔn 12 ɖi na eƒe avu eye wòŋlɔ agbalẽ da ɖi be ne avua ku la, woaɖii ɖe ye xa.
Bu nya sia ŋu: Aleke nèsusu be woawɔ nu ɖe lãwo ŋui?
Nu gbagbewo Wɔla Yehowa Mawu gblɔ na amegbetɔwo be: "Mikpɔ ŋusẽ ɖe ƒumelãwo kple nuwɔwɔ siwo dzona le yame kpakple nu gbagbe siwo katã ʋãna le anyigba dzi la dzi. " (1 Mose 1:28) Eya ta esɔ be míaƒo nya ta be Mawu bua amegbetɔwo be wokɔ wu lãwo.
Nya vevi aɖe si dze le mawunyakpukpui si do ŋgɔ teti na esia me la ɖo kpe nyataƒoƒo sia dzi.
Biblia gblɔ be: "Mawu wɔ ame ɖe eƒe nɔnɔme nu, Mawu ƒe nɔnɔme nue wòwɔe ɖo; ŋutsu kple nyɔnu wòwɔ. " 1 Mose 1:27.
Esi wowɔ mí amegbetɔwo ɖe "Mawu ƒe nɔnɔme " nu ta la, míawo koe tea ŋu ɖea Mawu ƒe nɔnɔmewo, abe nunya, dzɔdzɔenyenye kple lɔlɔ̃ ene, fiana.
Vovototodede nyui kple vɔ̃ dome kpakple mawusubɔsubɔ ƒe ŋutete hã le amegbetɔwo si.
Ŋutete siawo mele lãwo ya si o, elabena womewɔ wo ɖe "Mawu ƒe nɔnɔme " nu o.
Eya ta womesɔ kple amegbetɔwo o eye Mawu meɖoe hã be woawɔ nu ɖe wo ŋu abe amegbetɔwo ene o.
Ðe esia fia be esɔ be amegbetɔwo nanɔ ŋuta sẽm le lãwo ŋua?
Mawu gblɔ le Se si wòtsɔ na Israel-viwo me be woana lãwo naɖi ɖe eme, woana nuɖuɖu wo, woakpe ɖe wo ŋu ne woɖo xaxa me eye woakpɔ wo ta tso afɔkuwo me.
2 Mose 23:4, 5; 5 Mose 22:10; 25:4.
"Ŋkeke ade nàwɔ wò dɔ; ke mègawɔ dɔ le ŋkeke adrelia dzi o, ale be wò nyi kple wò tedzi naɖi ɖe eme. " 2 Mose 23:12.
Ðe wònye nu gbegblẽ be woawu lãwoa?
Adela kple tɔƒodela aɖewo wua lãwo ɖe modzakaɖeɖe, vivisese na adedada alo lãwo wuwu ko ta.
Ame aɖewo hã ada asi ɖe nya si Russiatɔwo ƒe ŋutinyagbalẽŋlɔla Leo Tolstoy gblɔ be lãwo wuwu kple wo ɖuɖu "mesɔ kura o " la dzi.
Mawu ɖe mɔ be woawu lãwo faa atsɔ akpɔ ame ɖokui ta alo atsɔ awɔ nudodowoe.
(2 Mose 21:28; Marko 1:6) Biblia gblɔ hã be amegbetɔwo ate ŋu awu lãwo aɖu.
Wogblɔ le 1 Mose 9:3 be: "Nu gbagbe siwo katã ʋãna la nanye nuɖuɖu na mi. "
Yesu ŋutɔ hã kpe ɖe eƒe nusrɔ̃lawo ŋu woɖe tɔmelãwo va ɖu.
Yohanes 21:4-13.
Ke hã Biblia gblɔ be Mawu léa "fu ame sia ame si lɔ̃a ŋutasẽnuwɔwɔ. "
(Psalmo 11:5) Eya ta eme kɔ be Mawu medi be míasẽ ŋuta le lãwo ŋu alo awu wo ɖe modzakaɖeɖe ta o.
Biblia ɖee fia be lãwo ƒe agbe xɔ asi le Mawu ŋkume ŋutɔ.
Biblia gblɔ be le nuwo wɔɣi la, "Mawu wɔ gbemelãwo le wo ƒomeviwo nu, kple aƒemelãwo le wo ƒomeviwo nu, kpakple lã siwo katã tana le anyigba dzi le wo ƒomeviwo nu.
Eye Mawu kpɔ be enyo. " 1 Mose 1:25.
Biblia gblɔ tso Yehowa ŋu be: "Eyae naa nuɖuɖu lãwo. "
(Psalmo 147:9) Mawu wɔ anyigbadzinu gbogbo aɖewo siwo nana lãwo kpɔa nuɖuɖu kple mlɔƒe.
Israel-fia David do gbe ɖa be: "Oo Yehowa, èxɔna na amegbetɔwo kple lãwo siaa. "
(Psalmo 36:6) Le Tsiɖɔɖɔ si xɔ anyigba katã dzi me la, Yehowa kpɔ ame enyi kple lã ƒomevi vovovowo ta hafi tsrɔ̃ ame vɔ̃ɖiwo.
1 Mose 6:19.
Edze kɔtɛe be Yehowa kpɔa ŋudzedze ɖe lãwo ŋu eye wòdi be amegbetɔwo nawɔ nu ɖe wo ŋu nyuie.
"Ame dzɔdzɔe léa be na eƒe aƒemelãwo. "
Lododowo 12:10.
Ale Si Nànɔ Te Ðe Akogotsitsi Nu
"Xɔ̃nye nyɔnuvi eve aɖewo li, wowɔa nu ɖekae eye wogblẽam ɖi.
Wonɔa ale si wokpɔ dzidzɔe la gblɔm ɣesiaɣi mesena.
Gbe ɖeka esi meyɔ wo dometɔ ɖeka la, evelia hã nɔ egbɔ ɣemaɣi. Ame bubue va ƒo nu kplim le telefon la dzi, gake esime nye kple amea míenɔ nu ƒom la, mese xɔ̃nye eveawo nɔ dze ɖom henɔ nu kom.
Woƒe dzidzɔkpɔkpɔa ko mese, eye esia na megase le ɖokuinye me geɖe wu be metsi akogo! "
Maria.
Èse le ɖokuiwò me kpɔ be wogblẽ ye ɖi yetsi akogoa?
Nenye nenemae la, Biblia me aɖaŋuɖoɖowo ate ŋu akpe ɖe ŋuwò.
Gake na míabu nu ʋɛ aɖewo siwo wòle be nànya ku ɖe akogotsitsi ŋu la ŋu gbã.
Ame sia ame kloe tsia akogo ɣeaɖewoɣi.
Ame xɔŋkɔwo gɔ̃ hã tsia akogo.
Elabe zi geɖe la, menye xɔlɔ̃ agbɔsɔsɔme si le ame si ye nana be wotsia akogo alo wometsia akogo o, ke boŋ xɔlɔ̃ si ƒomevi le ame si gbɔe wòtsona.
Xɔlɔ̃ gbogbo aɖewo ate ŋu anɔ ame xɔŋkɔ aɖe si, gake xɔlɔ̃ vavã aɖeke manɔ esi o, esia ana wòatsi akogo.
Akogotsitsi ate ŋu agblẽ nu le wò lãmesẽ ŋu.
Numekula siwo lé ŋku ɖe numekuku 148 aɖewo siwo wowɔ la me tsonuwo ŋu la ƒo nya ta be ame siwo medea ha kple ame bubuwo ale o la tea ŋu kuna kaba, eye nu si wògblẽna le wo ŋu nu sẽ "teƒe eve wu nu si lolo fũu gblẽna le ame ŋu " eye "wòsɔ kple nu si sigarɛt-ti 15 nono gbe sia gbe gblẽna le ame ŋu. "
Akogotsitsi ate ŋu agblẽ nu le ŋuwò.
Le nyateƒe me la, akogotsitsi ate ŋu awɔe be nàlɔ̃ faa adze xɔlɔ̃ ame sia ame ko.
Ŋutsuvi aɖe si ŋkɔe nye Alan gblɔ be: "Ne ètsi akogo la, ànɔ didim vevie be amewo natsɔ ɖe le eme na ye.
Àte ŋu agblɔ na ɖokuiwò be, xɔlɔ̃ aɖe nɔ ame si la nyo wu ɖeke manɔ ame si, elabe afi aɖe kpɔkpɔ nyo wu yamekpɔkpɔ.
Gake esia ate ŋu ahe kuxiwo vɛ. "
Mɔ̃ɖaŋunuwo meɖea akogotsitsi ɖa ɣesiaɣi o.
Aƒenɔvi aɖe si ŋkɔe nye Natalie gblɔ be: "Nukutɔe la, metea ŋu ŋlɔa nu na ame gbogbo aɖewo to asitelefon alo kɔmpiuta dzi gbe sia gbe, gake megatsia akogo kokoko. "
Sɔhɛ aɖe si ŋkɔe nye Tyler hã se le eɖokui me nenema.
Egblɔ be: "Nuŋɔŋlɔ na amewo to asitelefon dzi le abe numeɖenu ene, gake dzeɖoɖo kple amewo ŋkume-kple-ŋkume le abe nuɖuɖua ŋutɔŋutɔ ene.
Togbɔ be numeɖenu vivina ŋutɔ hã la, ehiã be nàɖu nu ŋutɔŋutɔ hafi ate ŋu aɖi ƒo. "
Susu nyui nènɔ asiwò.
Tsɔe be xɔlɔ̃wòwo yi kplɔ̃ɖoƒe aɖe evɔ womekpe wò o eye nèva kpɔ fotoawo le internet dzi hahokadoƒe si dzi wodaa fotowo ɖo la dzi.
Nyataƒoƒo evee dze ŋgɔwò, àte ŋu aƒo nya ta be ɖe woɖoe koŋ gbe ye kpekpe na kplɔ̃ɖoƒea alo àgblɔ na ɖokuiwò be ɖewohĩ menye susu vɔ̃ aɖeke tae o.
Esi màte ŋu anya susu si tututu tae womekpe wò ɖo o ta la, nu ka tae nàbui be ɖe woɖoe koŋ gbe ye kpekpe?
Ðe manyo boŋ be nàdze agbagba abui be ɖewohĩ manye susu vɔ̃ aɖeke tae oa?
Zi geɖe la, menye nɔnɔme si me nèle lae nana nètsia akogo o, ke boŋ ale si nèbua nɔnɔmeae.
Biblia ƒe mɔfiame: Lododowo 15:15.
Ƒo asa na nya siwo menyea nyateƒe ɣesiaɣi o gbɔgblɔ.
Ne ètsi akogo la, ate ŋu adzɔ be nàgblɔ be: "Amewo mekpeam gbeɖe o " alo "Amewo melɔ̃a hadede kplim ɣeaɖekeɣi o. "
Gake ɖeko nuŋububu alea ana be nàgase le ɖokuiwò me geɖe wu be yetsi akogo.
Eye esia ana nàse le ɖokuiwò me be wogblẽ ye ɖi, esia awɔe be wò ŋutɔ nàɖe ɖokuiwò ɖe aga, eye ne èɖe ɖokuiwò ɖe aga la, àtsi akogo, eye akogotsitsia ana nàse le ɖokuiwò me be wogblẽ ye ɖi.
Biblia ƒe mɔfiame: Lododowo 18:1.
Lɔ̃ faa nàdze xɔlɔ̃ ame siwo tsi wu wò.
Biblia ƒo nu tso David ŋu. David mekpɔ xɔ ƒe blaeve ɣemaɣi o esime wòdo go Yonatan, ame si tsi wui abe ƒe 30 ene.
Togbɔ be Yonatan tsi wu David sãsãsã hã la, wo ame evea wova zu xɔlɔ̃ veviwo.
(1 Samuel 18:1) Esia ate ŋu ava eme na wò hã.
Kiara, ɖetugbui aɖe si xɔ ƒe 21 la gblɔ be: "Nyitsɔ laa hafi meva kpɔe be xɔlɔ̃dzedze ame siwo tsi wu ame ɖea vi ŋutɔ.
Xɔ̃nye vevi aɖewo tsi wum ƒe gbogbo aɖewo, mekpɔa ŋudzedze ɖe ale si wobua nuwo ŋu nyuie eye woli ke nyuie la hã ŋu. "
Biblia ƒe mɔfiame: Hiob 12:12.
Kpɔ vi siwo wòɖena ne wò ɖeka nèli la dze sii.
Ame aɖewo sena le wo ɖokuiwo me be yewotsi akogo ne woawo ɖeɖe woli.
Gake mehiã kokoko be nàse le ɖokuiwò me be yetsi akogo ne eva dzɔ be wò ɖeka nèli o.
Le kpɔɖeŋu me, Yesu dea ha kple amewo, ke hã edia ɣeyiɣi eya ŋutɔ ɖeka nɔa anyi.
(Mateo 14:23; Marko 1:35) Wò hã àte ŋu awɔ nenema.
Le esi nàbu wò ɖeka ƒe anyinɔnɔ be enye akogotsitsi teƒe la, zã ɖoɖoeziɣi ma boŋ nàtsɔ ade ŋugble le yayra siwo su asiwò la ŋu vevie.
Esia ate ŋu akpe ɖe ŋuwò nàzu xɔlɔ̃ si ƒe nu nyoa ame ŋu.
Lododowo 13:20.
"Ame si le fu kpem la ƒe ŋkekewo katã nye vɔ̃, ke ame si ƒe dzi le dzidzɔ kpɔm la tua aglo ɣesiaɣi. "
‘Ame sia ame si ɖea eɖokui ɖe aga la tsia tre ɖe nunyawo katã ŋu.’
Lododowo 18:1.
"Menye ame tsitsiwo gbɔe nunya tso aƒe ɖo oa? Eye menye agbe didie hea gɔmesese vanɛ oa? "
Hiob 12:12.
Bo
BO
"Mekpɔe be sɔhɛ geɖewo tsia akogo, gake woɣlanɛ.
Le kpɔɖeŋu me, ne woŋlɔ nu na amewo alo do ka kple wo le internet dzi hahokadoƒewo la, esi esia menye hadede kpli wo ŋkume-kple-ŋkume o ta la, ate ŋu awɔe be woatsi akogo. "
Abigail
ABIGAIL
"Xɔlɔ̃wo le mí katã si siwo ʋu dzo le míaƒe nutoa me alo míegasea wo ŋkɔ o le susu aɖewo ta.
Edzɔa dzi nam be manɔ dze ɖom kpli wo nenye be wole didiƒe hã.
Dzeɖoɖo kple xɔlɔ̃ xoxo aɖe ɖeɖe dzaa ate ŋu ana nàkpɔ dzidzɔ manyagblɔ aɖe. "
DUKƆWO KPLE AMEWO
Tsaɖiɖi Yi Honduras
Honduras ƒe anyigbatata
HONDURAS gɔmee nye "Gogloƒe " le Spaingbe me. Ðewohĩ Christopher Columbus ye zã nya sia tsɔ ɖɔ tsi siwo le Atlantik-ƒuta.
Ame aɖewo gblɔ be afi mae Honduras kpɔ eƒe ŋkɔa tsoe.
Hondurastɔwo dea asixɔxɔ gã aɖe nuteƒewɔwɔ na ame ƒe ƒometɔwo kple nuwɔwɔ aduadu kpli wo ŋu ale gbegbe.
Le kpɔɖeŋu me, zi geɖe la, srɔ̃ŋutsu kple srɔ̃a siaae tsoa nya me ɖekae le nya veviwo abe ga siwo woazã atsɔ akpɔ aƒea dzi kple ɖeviwo ƒe sukudede ene la ŋu.
Hondurastɔ akpa gãtɔ nye Mestizowo, si fia Europatɔ siwo ɖe anyigba ma dzi tɔwo ƒe viwo.
Honduras vidzidziwo ƒe to aɖewo me tɔwo gakpɔtɔ li, wo dometɔ ɖekae nye Chortí.
Honduras vidzidziwo ƒe to siwo dometɔ aɖewoe nye Garifunawo gblɔna be teƒe bubu aɖee yewo tɔgbuiwo tso va tsi afi ma.
Garifunawo ƒe hadzila aɖe le ʋu ƒom
Garifunawo ƒe hadzila aɖe le ʋu ƒom
Garifunawo nye Afrikatɔwo kple Karib Indiatɔ siwo nɔ St. Vincent ƒukpo dzi la ƒe dzidzimeviwo.
Le ƒe 1797 me lɔƒo la, Garifunawo va ɖo ƒukpo siwo woyɔna be Islas de la Bahía (Bay Ƒukpowo) la dzi.
Emegbe wova tsi Karib Ƒutawo le Titina Amerika ƒe duwo me.
Garifunawo tso afi ma kaka ɖe Titina Amerika kple Dziehe Amerika ƒe akpa vovovowo.
Garifunawo lɔ̃a ɣeɖuɖu dzidzɔtɔe eye wonɔa ʋuwo ƒom.
Woƒe dekɔnuwo dometɔ aɖewoe nye awu siwo le amadede vovovowo me, glitotowo kple nuɖuɖuwo abe ereba (enye abolo gbadza kpabɛ aɖe si wotsɔa agbeli wɔna) ene.
Yehowa Ðasefowo ƒe hame 400 aɖewoe le Honduras.
Wowɔa kpekpewo le Spaingbe, Eŋlisigbe, Garifunagbe, Honduras Tokunɔgbe, Chinatɔwo ƒe Mandarin kple Miskitogbe me.
ereba
Ereba, enye abolo gbadza kpabɛ aɖe si wotsɔa agbeli wɔna
NU ÐEDZESIWO
Dua me tɔwo: 8,111,000
Fiadu: Tegucigalpa
Dziɖuɖu: Demokrasi
Gbegbɔgblɔ: Spaingbe
Yame ƒe nɔnɔme: Anyigba xɔdzo, yame mexɔa dzo fũu le tonutowo me o
Anyigba: Dua ŋutɔ ƒe akpa 75 le alafa me nye tonutowo.
Dua ƒe ƒutawo nye togbɛwo eye eƒe akpa aɖewo hã nye ƒukpowo
Vihehe Si Nyo Wu
ENYE nyateƒe be vihehe mele bɔbɔe o.
Gake ne womehe ɖeviawo ale si dze o la, ɖeko wògblẽa nyaa ɖe edzi.
Elabena ne womena hehe ɖeviwo o la, (1) ɖeviwo yia edzi nɔa aglãdzenuwo wɔm si nana agbea tia wo dzilawo, eye (2) dzilawo ƒe nyawo megatoa mɔ ɖeka o eye wònana ɖeviwo tɔtɔna.
Gake vihehe si me lɔlɔ̃ le eye wòda sɔ la kpena ɖe ɖeviwo ŋu wosrɔ̃a ale si woabu tame kple ale si woanɔ agbe nyui.
Enana ɖeviwo sena le wo ɖokuiwo me be yewole dedie ne wole tsitsim.
Gake afi kae míate ŋu akpɔ mɔfiame adodoewo le atsɔ ahe ɖeviwo?
Biblia Ƒe Mɔfiamewo Nyo Na Vihehe
Yehowa Ðasefowo, ame siwo nye magazine sia talawo, xɔe se be Biblia me nyawo nyo "na nufiafia, na mokaka, na ɖɔɖɔɖo, na amehehe. " (2 Timoteo 3:16) Mɔfiame siwo nyo na vihehe kple esiwo akpe ɖe ƒomewo ŋu siaa le Biblia me.
Bu eƒe kpɔɖeŋu aɖewo ŋu kpɔ.
BIBLIA GBLƆ BE: "Bometsitsi bla ɖe ɖevi ƒe dzi ŋu. "
Lododowo 22:15.
Togbɔ be ɖeviwo tea ŋu wɔa nu nyuiwo hã la, wowɔa bometsinu ɣeaɖewoɣi.
Eya ta ehiã be woahe ɖeviwo.
(Lododowo 13:24) Ne dzilawo kpɔ esia dze sii la, akpe ɖe wo ŋu woahe wo viwo nyuie.
BIBLIA GBLƆ BE: "Mègagbe tohehe na vi o. "
Lododowo 23:13, etenuŋɔŋlɔ.
Vidada aɖe le to hem na via nyɔnuvi
Mele be nàvɔ̃ be hehe si da sɔ nana viwòwo agblẽ nu le wo ŋu alo ana woava lé fu ye ne wotsi o.
Ne èhea to na viwòawo lɔlɔ̃tɔe la, ana woasrɔ̃ ale si woabɔbɔ wo ɖokuiwo awɔ ɖe aɖaŋuɖoɖo dzi ne wogbe nya na wo, eye woava hiã nɔnɔme sia ne wotsi gɔ̃ hã.
Hebritɔwo 12:11.
BIBLIA GBLƆ BE: "Nu si ame ƒãna la, esia kee wòaŋe. "
Galatiatɔwo 6:7.
Dzilawo dina vevie be yewoakpɔ yewo viwo ta, eye esɔ nenema hã.
Ke hã, ehiã be woada asɔ.
Maɖe vi aɖeke na viwòwo ne èxɔa nya ɖe wo ta ne wowɔ nu gbegblẽ alo ʋlia wo ta ne woƒe nufialawo alo ame tsitsi aɖe gblɔ woƒe nu gbegblẽ si wowɔ la na wò o.
Bu ame siawo be wonye yeƒe kpeɖeŋutɔwo boŋ.
Ne èwɔe alea la, ke èle viwòawo fiam be woade bubu ame tsitsiwo ŋu, eye woade bubu wò ŋutɔ hã ŋuwò.
Kolosetɔwo 3:20.
BIBLIA GBLƆ BE: "Vi si womekpla o la dea ŋukpe mo na dadaa. "
Lododowo 29:15.
He viwòwo le lɔlɔ̃ me, wò nya neto mɔ ɖeka, eye nàda sɔ
Mele be dzilawo nasẽ tagbɔ le wo viwo ŋu o, gake ehiã be woakpɔ nyuie hã be yewomewɔa vi na wo o.
Agbalẽ aɖe (The Price of Privilege) gblɔ be: "Dzila siwo wɔa vi na wo viwo la menana ɖeviawo kpɔnɛ be ame tsitsiwo tee wòle be yewoanɔ le aƒea me o. "
Ne mèle wò ŋusẽ ŋu dɔ wɔm nyuie o la, viwòa ate ŋu asusu be yee kpɔ ŋusẽ le aƒea me.
Eye godogodo la, ava wɔ nane siwo ado nuxaxa na wò kplii siaa.
Lododowo 17:25; 29:21.
BIBLIA GBLƆ BE: ‘Ŋutsu aku ɖe srɔ̃a ŋu, eye wo ame evea woazu ŋutilã ɖeka.’
Mateo 19:5.
Le Biblia ƒe sedede nu la, ele be ŋutsu kple nyɔnu naɖe wo nɔewo hafi adzi vi eye woakpɔtɔ anɔ wo nɔewo gbɔ ne wo viawo tsi dzo le wo gbɔ.
(Mateo 19:5, 6) Le gɔmesese ma nu la, srɔ̃tɔnyenye ƒe agbae xɔ nɔƒe gbãtɔ hafi dzilanyenye ƒe agba kplɔe ɖo.
Ke hã ne wotsɔ dzilanyenye ƒe agba va ɖo nɔƒe gbãtɔ la, ana ɖevia nabu "eɖokui ŋu wu ale si dze. "
(Romatɔwo 12:3) Ne srɔ̃tɔwo tsia dzi ɖe wo viwo ŋu wu wo nɔewo la, woƒe srɔ̃ɖeɖea mali ke o.
Nu Si Akpe Ðe Dzilawo Ŋu
Be dzilawo nate ŋu ahe wo viwo nyuie la, ele be woahe wo wòasɔ ɖe mɔfiame siawo nu.
He viwòwo le lɔlɔ̃ me.
"Miganɔ dziku dom na mia viwo o, ale be dzi nagaɖe le wo ƒo o. "
Kolosetɔwo 3:21.
Wò nya neto mɔ ɖeka.
"Mina miaƒe ‘Ɛ̃’ nanye ɛ̃, eye miaƒe ‘Ao’ nanye ao. "
Mateo 5:37.
Da sɔ.
"Mahe to na wò ale si dze. "
Yeremiya 30:11.
NYATI SI LE AKPAA DZI
Nu Ka Tututue Dzɔ Ðe Vihehe Dzi?
Le ƒe ʋɛ siwo va yi me la, ƒomegbenɔnɔ trɔ kura le yevudukɔwo me.
Tsã la, dzilawo ƒe gbe dzie ɖeviwo wɔna.
Gake le ƒome aɖewo me egbea la, edze abe ɖeviwo boŋ ƒe gbe dzie dzilawo va le wɔwɔm ene.
Bu kpɔɖeŋu siwo gbɔna ŋu kpɔ, wotu wo ɖe nu siwo dzɔna ŋutɔŋutɔ la dzi.
Esi ŋutsuvi ƒe-ene-vi aɖe kple dadaa yi fiase aɖe me la, ɖevia do asi ɖa be yeatsɔ fefenu aɖe.
Dadaa dze agbagba be yeagbe nɛ hegblɔ be: "Fefenu gbogbo aɖewo le asiwò, alo? "
Ðe menya medoa ŋgɔ o, dadaa va kpɔe dze sii be menye nyae wòle be yeabiae hafi o.
Ðevia te gbe me tete gblɔ be: "Gake medi eya hã! "
Esi dadaa medi be wòagado ɣli ɖe ye ta abe ale si wòwɔna ɖaa ene o ta la, eƒlee nɛ kpoo.
Nyɔnuvi ƒe-atɔ̃-vi aɖe fofo nɔ dze ɖom kple ame tsitsi aɖe eye nyɔnuvia gblɔ be: "Miaƒe dzeɖoɖoa tim, medi be mayi aƒe me! "
Fofoa tso dzeɖoɖoa dzi hebɔbɔ gblɔ ɖe to me nɛ be: "Vinye, esusɔ vie ko míadzo, èsea? "
Wogblɔ le James si xɔ ƒe 12 ŋu be egado ɣli ɖe eƒe nufiala ta.
Gake James fofo kpɔ dziku ɖe nufialaa boŋ ŋu.
James fofo gblɔ nɛ be: "Ðeko wò nufiala ɖe vɔ̃e na wò.
Meyina esama ge na sukutatɔwo. "
Kpɔɖeŋu siawo menye nu siwo dzɔ ŋutɔŋutɔ o, gake woate ŋu adzɔ.
Woɖe kuxi siwo ŋutɔŋutɔ dze ŋgɔ dzila siwo ɖea mɔ ɖe wo viwo ƒe amemabumabu ŋu, wɔa vi na wo viwo alo dea wo dzi ne wowɔ nu gbegblẽ la fia.
Agbalẽ aɖe (The Narcissism Epidemic) gblɔ be: "Eva le bɔbɔm le ŋkeke siawo me be dzila geɖewo megatea ŋu ɖea gbe na wo viwo o.
Gake ƒe ʋɛ aɖewo koe nye esi va yi la, ɖeviwo nya ame si dze aɖe gbe le aƒea me, wonyae be menye yewoe o. "
Enye nyateƒe be dzila geɖewo dzea agbagba be yewoahe yewo viwo nyuie. Woɖoa kpɔɖeŋu nyui na wo viwo eye wotɔa afɔ to heɖɔa wo ɖo le lɔlɔ̃ me ne ehiã.
Abe ale si agbalẽ si me míeyɔ nya tsoe va yi gblɔe ene la, dzila siwo nya viɖe siwo le esia wɔwɔ ŋu la "wɔa nu si to vovo na nu si ame akpa gãtɔ le wɔwɔm. "
Aleke wɔ nuwo va trɔ alea?
Nu kae dzɔ ɖe vihehe dzi?
Dzilawo Megatea Ŋu Gbea Nya Na Wo Viwo Tututu O
Ame aɖewo gblɔ be tso ƒe 1960 ƒe ƒeawo me kee dzilawo megate ŋu le nya gbem na wo viwo tututu o. Nu si gbɔ wòtsoe nye be agbalẽnyala siwo be yewonya nu tso vihehe ŋu la xlɔ̃a nu dzilawo be woƒe asi megasẽ ɖe wo viwo dzi o.
Wogblɔna be: ‘Nye wo xɔlɔ̃, mègana woanɔ vɔ̃wòm o.’
‘Kafukafu nyo wu tohehe.’
‘Mègagbe nya na viwòwo o, ke boŋ nɔ wo kafum ne wowɔ nu nyui.’
Ehiã be dzilawo nada asɔ le wo viwo kafukafu kple tohehe na wo me ya, gake agbalẽnyala siawo ƒe nyawo ɖee fia be tohehe na ɖeviwo ate ŋu agblẽ nu le woƒe seselelãme ŋu eye wòana woava lé fu wo dzilawo ne wotsi.
Le ema megbe kpuie la, agbalẽnyalaawo ke gava le boblo domee be ele be woana ɖeviwo nase le wo ɖokuiwo me be ame veviwoe yewonye.
Ðeko wòdze abe ɖe wova ke ɖe vihemɔnu nyuitɔ kekeake ŋu zi ɖeka ene, eyae nye be: Na viwòwo nakpɔe be ame veviwoe yewonye.
Ele eme baa be ele be dzilawo nana wo viwo nakpɔe be asixɔxɔ le yewo ŋu ya.
Gake ame siwo doa boblo susu si nye be ele be woana ɖeviwo nase le wo ɖokuiwo me be ame veviwoe yewonye la ya tɔ gagbɔ eme.
Agbalẽnyala siawo gblɔna na dzilawo be: ‘Miganɔ nya siwo ado dziku na ɖeviawo abe "Ao " alo "Mègawɔe O " ene gblɔm na wo o.
Minɔ gbɔgblɔm na wo be woxɔ asi ŋutɔ eye woate ŋu awɔ nu sia nu si wodi.’
Ðeko wòva le abe sese le ame ɖokui me be yenye ame vevi va le vevie na wo wu be woanye ame vevi ŋutɔŋutɔ ene.
Vifofo kple vidada le wo vi si nɔ fiazikpui dzi la kafum
Ame siwo doa bobloe be ele be woana ɖeviwo nase le wo ɖokuiwo me be ame veviwoe yewonye la na be ɖeviwo va bua wo ɖokuiwo amegãwoe
Esia na be ame aɖewo va ƒo nya ta be ame siwo doa bobloe be ele be woana ɖeviwo nase le wo ɖokuiwo me be ame veviwoe yewonye la na be ɖeviwo va bua wo ɖokuiwo amegãwoe, eye wobunɛ be ele be woawɔ nu sia nu na yewo.
Agbalẽ aɖe gblɔ be: "Esia wɔe be ŋutete si hiã be woado dzi atsɔ nyaheɖeameŋu kple dzidzedzemakpɔmakpɔ siwo doa mo ɖa godoo le agbe me la mesua wo si o. "
(Generation Me) Vifofo aɖe ƒe nya si woyɔ le agbalẽ ma me gblɔ be: "Amebubu ame vevii ƒe nya aɖeke mele dɔwɔƒewo o. . . .
Ne èŋlɔ nyatakaka aɖe si mede o le dɔwɔƒe la, wò dɔtɔ makafu wò be, ‘Ee, agbalẽ si dzi nèŋlɔ nua ɖo la nya kpɔ ŋutɔ’ o.
Ðeviwo hehe alea menye nu nyui aɖeke kura wɔwɔ na wo o. "
Amewo Ƒe Susu Le Tɔtrɔm
Le ƒe geɖe siwo va yi me la, ale si amegbetɔwo ƒe susuwo trɔna nue vihehe ƒe mɔnuwo hã trɔna ɖo zi geɖe.
Agbalẽnyala Ronald G. Morrish gblɔ be: "Vihehe ƒe mɔnuwo le tɔtrɔ dzi ɖaa.
Ne amewo ƒe nɔnɔme trɔ ko la, vihehe ƒe mɔnuwo hã trɔna ɖe enu. "
Eya ta abe ale si Biblia gblɔe ene la, ele bɔbɔe be "nufiafia ƒe ya sia ya " nanɔ dzilawo ƒom anɔ yiyim anɔ gbɔgbɔm.
Efesotɔwo 4:14.
Edze ƒãa be ale si dzilawo wɔa vi na wo viwo la le nu gblẽm.
Esia na be dzilawo megatea ŋu zãa woƒe ŋusẽ o, eye le ɖeviawo hã gome la, mɔfiame siwo akpe ɖe wo ŋuti be woawɔ tiatia nyuiwo eye kakaɖedzi ŋutɔŋutɔ nanɔ wo si woatsɔ akpe akɔ kple agbemenyawo la mesua wo si o.
Ðe vihemɔnu aɖe li si nyo wua?
Nu Gbegblẽ Boŋ Fiam Nèlea?
Tsɔe be wòe le nɔnɔme siwo gbɔna la me.
Èkplɔ viwò ŋutsuvi kple viwò nyɔnuvi tso kɔmpiutasrɔ̃ƒe yi saŋkuƒoƒosrɔ̃ƒe, eye nèkplɔ wo tso afi ma gayi bɔlƒoƒe, ale be woƒe mo nagadzaka o.
Ègblɔ na ɖokuiwò be: ‘Ðeɖi te ŋunye, gake vinyewo nyae be yewo koe le vevie nam le agbe me, eya ta mawɔ nu sia nu si yewodi la na yewo.
Ðe menye nenemae wòle be vidada nyui nawɔ na viawo oa?’
Bu eŋu kpɔ: Nu ka tututu srɔ̃mee viwòawo le tso gbɔwò ne wona wò ame si dzi wo la dzea tre me dzea agba me ale be woƒe mo nagadzaka o?
Ðe viwòwo mava susui be ɖeko ame tsitsiwo, vevietɔ dzilawo, li hena yewo subɔsubɔ oa?
Mɔnu nyuitɔ: Na viwòwo nakpɔe be hiahiãwo le wò hã ŋuwò.
Esia akpe ɖe wo ŋu woasrɔ̃ ale si woabu ame bubuwo kple wò ŋutɔ hã ŋuwò.
Fofowò sẽa ŋuta le ŋuwò eye wòhea nya ɖe ŋuwò vevie le wò ɖevime, eya ta nèɖoe be yemawɔ nenema ɖe ye viwo ŋu gbeɖe o.
Esia wɔe be nèkafua viwò ŋutsu eveawo ɣesiaɣi, ne womewɔ naneke si dze kafukafu o hã.
Ègblɔ be: ‘Ele vevie be mana woase le wo ɖokuiwo me be ame veviwoe yewonye.
Ne wose le wo ɖokuiwo me nenema la, kakaɖedzi si hiã be woakpɔ dzidzedze le agbe me la asu wo si.’
Bu eŋu kpɔ: Nu ka tututu srɔ̃mee viwòawo le tso gbɔwò ne ‘èkafua wo madzemadzee’ kple susu ko be woase le wo ɖokuiwo me be ame veviwoe yewonye?
Ne èkafua viwòwo madzemadzee la, nu kae wòagblẽ le wo ŋu fifia kple etsɔme siaa? Mɔnu nyuitɔ: Da sɔ.
Mèganɔ nya hem ɖe viwòwo ŋu vevie o.
Ke hã ne èbe yeakafu wo la, kafu wo ɖe nane si wowɔ nyui ta, meganye kesekukuɖɔɖɔ na wo o.
Tsɔe be nyɔnuvi eve siwo xɔ ƒe ade kple atɔ̃ le asiwò.
Nyɔnuvi tsitsitɔ wɔa nu gbodogbodo.
Etsɔ ɖeka pɛ ko wògado dziku hetu abɔ nɔvia.
Èva le ŋugble dem tso ale si nèkpɔ nyaa gbɔe ŋu.
Ègblɔ na ɖokuiwò be: "Nyemeka mo nɛ o, ɖeko medzro nu me kplii.
Ðe mabi dzi ne megblɔ nɛ be nu si wòwɔa menyo oa? "
Bu eŋu kpɔ: Ðe numedzodzro kple ƒe-ade-vi ɖeɖe dzaa akpɔ nyaa gbɔa?
Ðe wògblẽ nyateƒe be woagblɔ na ɖevi be nu si wòwɔ la menyo oa?
Mɔnu nyuitɔ: Na ɖevia nakpɔ nu gbegblẽ si wòwɔ la me tsonuwo.
Ne wohe to na ɖevi lɔlɔ̃tɔe la, akpe ɖe eŋu wòatrɔ eƒe agbenɔnɔ.
ALE SI NÀWƆ AVO TSO NUTEÐEAMEDZI ME
Ðe Nu Te Ðe Dziwòa?
"Nu tena ɖe ame sia ame dzi va ɖo afi aɖe, gake tɔnye ya wu gbɔgblɔ.
Menye nu gã ɖeka aɖe gbɔ koe wòtso o, ke boŋ etso nu vovovo siwo nye hloluitsotsowo kple ƒe gbogbo siwo metsɔ le srɔ̃nye ŋutsu si dze dɔ le ŋutilãme kple susume dzi kpɔm la gbɔ. " Jill.
"Srɔ̃nye dzo le gbɔnye, eye eva hiã be nye ɖeka mahe mía vi eve.
Mele bɔbɔe be woanye dzilaɖekɛ o.
Nu si gagblẽ nyaa ɖe edzie nye be, dɔ ge le asinye, eye ga menɔ asinye matsɔ adzra nye ʋu si gblẽ la ɖo o.
Nyemenya nu si tututu mawɔ o.
Nuteɖeamedzia wu tsɔtsɔ nam.
Menya nyuie be mesɔ be mawu ɖokuinye o, eya ta meɖe kuku na Mawu be wòaɖe nye agbe ɖa. " Barry.
Ðe nu tena ɖe wò hã dziwò ɣeaɖewoɣi abe Jill kple Barry enea?
Ne nenemae la, ke nyati siwo kplɔ esia ɖo afa akɔ na wò eye woakpe ɖe ŋuwò.
Nyatiawo ƒo nu tso nu siwo gbɔ nuteɖeamedzi tsona, ale si wòate ŋu agblẽ nu le mía ŋu kple ale si míawɔ ate ŋu anɔ te ɖe enu fifia la ŋu.
Nu Kawo Gbɔe Nuteɖeamedzi Tsona?
Kɔdzi aɖe si wonya nyuie (Mayo Clinic) ka nya ta be, "Nu le tetem ɖe ame tsitsi akpa gãtɔ dzi.
Egbea nuwo le tɔtrɔm eye nu siwo womele mɔ kpɔm na o la te ŋu dzɔna. "
Bu nu siawo siwo gbɔ nuteɖeamedzi tsona dometɔ aɖewo ŋu kpɔ:
srɔ̃gbegbe
ame vevi aɖe ƒe ku
dɔléle sesẽ aɖe
afɔku dziŋɔwo
nu vlo wɔwɔ
hloluitsotso
dzɔdzɔmefɔkuwo alo esiwo tso amewo gbɔ
suku alo dɔ ƒe agbanɔamedziwo
dzimaɖitsitsi ɖe dɔ kple ganyawo ƒe sesẽ ŋu
NE DƆ GE LE AME SI
Amerika Susuŋutinunyalawo Ƒe Habɔbɔ gblɔ be, "Ne dɔ ge le ame si la, ate ŋu ana ame natɔtɔ, ana ame si dɔ gblẽ na la nadze dɔ, ahe srɔ̃ɖeɖemekuxiwo, dzimaɖitsitsi kple blanuiléledɔ vɛ eye wòate ŋu ana ame nawu eɖokui gɔ̃ hã.
Ne dɔ ge le ame si la, ekpɔa ŋusẽ ɖe agbea ƒe akpa sia akpa dzi. "
ÐEVI SIWO DZI NU TE ÐO
Nu tena ɖe ɖeviwo gɔ̃ hã dzi.
Wowɔa ŋlɔmi le ɖevi aɖewo ŋu le suku alo wometsɔa ɖeke le eme na wo le aƒe me o.
Wosẽa ŋuta le ɖewo ŋu, dzua wo alo dɔa wo gbɔ sesẽe.
Wo dometɔ geɖe tsia dzi ɖe sukudodokpɔwo kple wo metsonuwo ŋu.
Wo dometɔ aɖewo kpɔ eteƒe wo dzilawo gbe wo nɔewo, si na ƒomea gbã.
Ðevi siwo dzi nu te ɖo la, tea ŋu kua drɔ̃e baɖabaɖawo, nu menya srɔ̃na na wo o, woléa blanuiléledɔ alo womedina be yewoanɔ ame dome o.
Wo dometɔ aɖewo metea ŋu ɖua woƒe seselelãmewo dzi o.
Ele be woakpe ɖe ɖevi si dzi nu te ɖo la ŋu kaba.
Megbe
Ŋgɔgbe
Nu Kae Nye Nuteɖeamedzi?
Nuteɖeamedzi nye ale si wò ametia wɔa nu le nɔnɔme sesẽwo me.
Wò ahɔhɔ̃ nana lãmetsi aɖewo dzina ɖe lãme na wò.
Esia wɔnɛ be wò dzi ƒona kabakaba, wò ʋu sina kabakaba, wò dzitodzito vuna alo mĩana eye wò lãmekawo liana.
Kaka nànya la, ametia le klalo anɔ te ɖe nɔnɔmea nu.
Ne nu si he nuteɖeamedzia vɛ nu yi ko la, wò ametia gawɔa dɔ ale si dze.
NUTEÐEAMEDZI ATE ŊU AÐE VI ALO AGBLẼ NU
Nuteɖeamedzi nye mɔ aɖe si dzi ame tona nɔa te ɖe nɔnɔme sesẽwo alo afɔkuwo nu le dzɔdzɔmenu.
Tenɔnɔ ɖe nɔnɔmea nu dzea egɔme tso ahɔhɔ̃a me.
Nuteɖeamedzi si ɖea vi la ana nawɔ nu kpata.
Nuteɖeamedzi si megbɔ eme o ate ŋu ana nàɖo wò taɖodzinuwo gbɔ alo ana nàwɔ dɔ nyuie, ɖewohĩ le dodokpɔ me, ne èle dɔ dim, alo le kamedefefe aɖe me.
Ke hã, ne nu te ɖe dziwò eteƒe didi, alo wògbɔ eme la, ate ŋu agblẽ nu le ŋuwò.
Ne ètsia dzodzodzoe edziedzi la, ate ŋu agblẽ nu le wò ametia, wò seselelãme kple wò susu ŋu.
Wò nɔnɔme kple ale si nèwɔa nu ɖe amewo ŋu ate ŋu atrɔ.
Nuteɖeamedzi si nu sẽ ate ŋu ana ame natsɔ aha nono, atike vɔ̃ɖiwo zazã kple nuwɔna gbegblẽ bubuwo aɖo dɔe be yeatsɔ anɔ te ɖe enu.
Ate ŋu ana ame nalé blanuiléledɔ, nu nati kɔ na ame, alo wòana ame nadi be yeawu ye ɖokui gɔ̃ hã.
Togbɔ be ame sia ame kple ale si wòwɔa nui ne nu te ɖe edzi hã la, nuteɖeamedzi ate ŋu ahe dɔléle vovovowo ava ame dzi.
Eye ate ŋu akpɔ ŋusẽ ɖe ametia ƒe akpa sia akpa kloe dzi.
ŊUSẼ SI NUTEÐEAMEDZI ATE ŊU AKPƆ ÐE WÒ AMETIA DZI
Ahɔhɔ̃mekawo ƒe dɔwɔwɔ.
Ŋutsu aɖe ɖo asi ŋgonu, le nuteɖeamedzi ta.
Wò ahɔhɔ̃mekawo nana wò ametia dzia lãmetsiwo abe adrenaline kple cortisol ene.
Esia nana wò dzi ƒona kabakaba, wò ʋu sina kabakaba, eye sukli si le wò ʋu me hã dzina ɖe edzi nu siawo katã kpena ɖe ametia ŋu wòɖea afɔ kaba ne afɔku gbɔna.
Gake nuteɖeamedzi si gbɔ eme ate ŋu ahe
dzikudodo, dzimaɖitsitsi, blanuiléledɔ, taɖuame kple alɔ̃madɔmadɔ vɛ
Lãmekawo kple ƒuwo.
Wò lãmekawo liana ale be woakpɔ tawò be nu vevi nagawɔ wò o.
lãmevee, taɖuame kple vevesese le lãmekawo me vɛ
Dzitodzito ƒe dɔwɔwɔ.
Dzitodzito ƒe dɔwɔwɔ kabakaba nana ame gbɔna ɔksidzin-ya nyuie wu.
Gake nuteɖeamedzi si gbɔ eme ate ŋu ana
gbɔgbɔtsixe natsi ame ƒo alo gbɔgbɔ masu ame o, eye le ame aɖewo gome la, enana dzidzi ƒoa wo
Dzi kple ʋukawo ƒe dɔwɔwɔ.
Wò dzi ƒona sesĩe kabakaba ale be ʋu nate ŋu asi le lãme na wò nyuie.
Ʋukawo me vuna alo mĩana ale be ʋu nate ŋu asi ayi ametia ƒe akpa siwo hiãe wu, le kpɔɖeŋu me, ʋu sina yia lãkusiwo me ne ehiã le afi ma wu.
ʋusɔgbɔdɔ, dzidɔ kple gbagbadɔ vɛ
Lãmenu siwo wɔa lãmetsiwo ƒe dɔwɔwɔ.
Wò lãmenu aɖewo wɔa lãmetsiwo abe adrenaline kple cortisol ene siwo kpena ɖe ametia ŋu wòtea ŋu nɔa te ɖe nuteɖeamedzi nu.
Wò aklã nana sukli si le wò ʋu me la dzina ɖe edzi be wòado ŋusẽ wò.
ame nalé suklidɔ, ŋusẽ maganɔ ametia ŋu wòawɔ avu kple dɔlékuiwo o, si ana ame nànɔ dɔ dzem kabakaba, eƒe seselelãme nanɔ tɔtrɔm, eye wòava nɔ lolom fũu akpa
Dɔgbo ƒe dɔwɔwɔ.
Nuteɖeamedzi ate ŋu ana wò dɔgbo ƒe dɔwɔwɔ me natɔtɔ.
Nuteɖeamedzi si gbɔ eme ate ŋu ana
dzigbɔ nanɔ ame tsɔm, ame nanɔ xe ɖem, ame nanɔ mitsi nyem alo ame mate ŋu anɔ afɔdzi dem o
Vidzidzi ŋutete.
Nuteɖeamedzi ate ŋu ana gbɔdɔdɔ ƒe dzodzro kple ŋutete nu naɖiɖi.
ame nagbɔdzɔ le ŋutsu me, eye nyɔnu ƒe asiɖoɖoanyi me natɔtɔ
Ale Si Nàwɔ Anɔ Te Ðe Nuteɖeamedzi Nu
Be nàte ŋu anɔ te ɖe nuteɖeamedzi nu dzidzedzetɔe la, ele be nàbu wò lãmesẽ, ale si nèwɔa nu kple ame bubuwo, wò taɖodzinuwo kple nu siwo nètsɔ ɖoa nɔƒe gbãtɔ, siwo nye nu siwo le vevie na wò wu le agbe me la ŋu.
Nyati sia aƒo nu tso mɔfiame ŋutɔŋutɔ siwo ate ŋu akpe ɖe ŋuwò be nànɔ te ɖe nuteɖeamedzi nu nyuie wu eye be nàɖe edzi akpɔtɔ gɔ̃ hã la ŋu.
Bu Ŋkeke Ðe Sia Ðe Ko Ƒe Hiahiãwo Ŋu
Nyɔnu aɖe le dzidzɔ kpɔm eye dzi le eƒo le dugã aɖe me
"Migatsi dzimaɖi gbeɖe le etsɔ si gbɔna ŋu o, elabena etsɔ si gbɔna la kple eya ŋutɔ ƒe dzimaɖitsitsiwoe. "​ MATEO 6:34.
Nu si wòfia: Gbe sia gbe dzimaɖitsitsi nye agbea ƒe akpa aɖe.
Gake mègatsɔ etsɔ ƒe dzimaɖitsitsiwo kpe ɖe egbe tɔwo ŋu o.
Bu ŋkeke ɖe sia ɖe ko ƒe hiahiãwo ŋu.
Nuteɖeamedzi ate ŋu ana ame natsi dzimaɖi.
Eya ta te esia kpɔ: Gbã la, se egɔme be màte ŋu aƒo asa na nuteɖeamedzi aɖewo ya o.
Ðeko dzitsitsi ɖe nu siwo ŋu màte ŋu awɔ naneke le o la, adzi wò nuteɖeamedzia ɖe edzi.
Evelia, zi geɖe la nu siwo ŋu míetsia dzi ɖo la, medzɔna ŋutɔŋutɔ o.
Ðo Taɖodzinu Siwo Le Bɔbɔe
"Nunya si tso dziƒo la, . . . esea nu gɔme. "​ YAKOBO 3:17.
Nu si wòfia: Mèganye ame si dia blibodede o.
Mègaɖo taɖodzinu siwo gbɔ manya ɖo na wò ŋutɔ alo ame bubuwo o.
Da sɔ, ɖo taɖodzinu siwo le bɔbɔe, nya afi si wò ŋutɔ kple ame bubuwo sia ƒe ŋutetewo se ɖo.
Ne èwɔ esiawo la, ke àɖe nuteɖeamedzi dzi akpɔtɔ eye nu nyuiwo ado tso eme.
Azɔ hã, tsɔ nanewo wɔ nukokoe.
Ne nanewo meyi edzi nyuie o gɔ̃ hã gake nètsɔe wɔ nukokoe la, ana nàɖe nuteɖeamedzia dzi akpɔtɔ eye wòana wò dzi nadze eme.
Nya Nu Siwo Nana Nu Tena Ðe Dziwò
"Nugɔmesela gbɔa dzi ɖi blewu. " LODODOWO 17:27.
Nu si wòfia: Seselelãme gbegblẽwo ate ŋu akpɔ ŋusẽ ɖe ale si nèbua nuwoe dzi, eya ta gbɔ dzi ɖi blewu.
De dzesi nu siwo nana nu tena ɖe dziwò kple ale si nèwɔa nui.
Le kpɔɖeŋu me, ne nu te ɖe dziwò la, de dzesi wò nuŋububuwo, seselelãmewo kple nuwɔnawo, eye àte ŋu aŋlɔ wo ɖi gɔ̃ hã.
Ne èva nya ale si nèwɔa nui ne nu te ɖe dziwò la, ate ŋu akpe ɖe ŋuwò be nànɔ te ɖe nuteɖeamedzia nu nyuie wu.
Azɔ hã, de ŋugble tso mɔ siwo dzi nàto aɖe nu siwo nana nu tena ɖe dziwò le agbe me la ɖa kura.
Ne manyawɔ be nàɖe wo ɖa o la, di mɔ siwo dzi nàto anɔ te ɖe wo nu, ɖewohĩ anyo be nàwɔ ɖoɖo ɖe wò dɔwo alo wò ɣeyiɣi ŋu nyuie.
Trɔ ale si nèbua nuwo ŋui.
Nu siwo nana nu tena ɖe dziwò la, mana nu nate ɖe ame bubu dzi o.
Esia ate ŋu atso ale si nèbua nuwoe gbɔ.
Bu aɖaŋuɖoɖo etɔ̃ siawo ŋu kpɔ:
Mèganɔ susu vɔ̃wo bum ɖe amewo ŋu kabakaba o.
Ame aɖe ate ŋu ava tso ŋgɔ na wò le fli me.
Ne èbu eƒe nuwɔnaa be enye ameŋumabumabu la, ana wò dzi naho.
Ðe ema teƒe la, nu ka tae màbui be susu nyui aɖe tae wòwɔe ɖo o?
Anɔ eme hã be susu nyui aɖe tae!
Susu nyui nenɔ asiwò ɖe nɔnɔmea ŋu.
Ne èle lalam be yeakpɔ ɖɔkta alo le yameʋudzeƒe ɣeyiɣi didi aɖe la, anɔ bɔbɔe be nàdo dzi alala ne èzã ɣeyiɣi ma tsɔ xlẽ nane, awɔ ɖoɖo ɖe dɔ ŋu alo atsɔ axlẽ wò e-mailwo.
Kpɔ nu yi ŋgɔe.
Bia ɖokuiwò be, ‘Ðe kuxi sia ava do ga ɖe edzi le ŋkeke aɖewo megbea?’
De dzesi kuxi siwo nye sueawo alo esiwo anɔ anyi ɣeyiɣi kpuie aɖe kple esiwo nye ŋkubiãnyawo.
Na Wò Nuwo Nanɔ Ðoɖo Nu
Nyɔnu aɖe lé fon ɖe asi, eye wòle ɖoɖo wɔm ɖe ŋkekea ŋu.
"Mina nuwo katã nayi edzi nyuie ɖe ɖoɖo nu. " 1 KORINTOTƆWO 14:40.
Nu si wòfia: Dze agbagba nàna wò nuwo nanɔ ɖoɖo nu.
Edzɔa dzi na mí ne nuwo le ɖoɖo nu.
Nu ɖeka aɖe si ate ŋu ana nuwo manɔ ɖoɖo nu o, eye wòana nu nate ɖe mía dzi ye nye ne míehea megbelele, esia awɔe be dɔ nali kɔ ɖe mía dzi.
Ðe manyo be nàte aɖaŋuɖoɖo eve siawo kpɔ oa?
Wɔ ɖoɖo aɖe koŋ eye nàzɔ ɖe edzi.
De dzesi nu siwo nana nèhea megbelele eye nàwɔ nane tso wo ŋu.
Da Sɔ Le Agbe Me
"Gbɔɖeme asiʋlo ɖeka nyo wu dɔ sesẽ wɔwɔ kple dagbadagba ɖe yame asiʋlo eve. " NYAGBLƆLA 4:6.
Nu si wòfia: Ame siwo vuna ɖe dɔ ŋu fũu la, mekpɔa viɖe aɖeke tsoa woƒe "dɔ sesẽ wɔwɔ . . . asiʋlo eve " la me o.
Edzɔna be ɣeyiɣi alo lãmesẽ gɔ̃ hã meva nɔa wo si be woase vivi na nu si ŋu wokpe fu ɖo o.
Susu nyui nenɔ asiwò ɖe dɔ kple ga ŋu.
Ne ga geɖe le ame si la, mefia be akpɔ dzidzɔ geɖe alo nu mate ɖe edzi o.
Le nyateƒe me la, ate ŋu ana ame makpɔ dzidzɔ o eye nu nate ɖe edzi boŋ.
Nyagblɔla 5:12 gblɔ be: "Nu gbogbo siwo le kesinɔtɔ si la menana wòdɔa alɔ̃ o. "
Eya ta nɔ agbe ɖe nu si le asiwò la nu.
Di ɣeyiɣi nàɖi ɖe eme.
Ne èwɔa nu siwo doa dzidzɔ na wò la, àɖe nuteɖeamedzi dzi akpɔtɔ.
Ke hã, modzaka siwo nànɔ anyi ko aɖe, abe Television kpɔkpɔ ene made dziwò o.
Zã mɔɖaŋunuwo nyuie.
Ƒo asa na e-mail, text message kple internet dzi hahoo kadodowo zazã edziedzi.
Mèganɔ e-mail siwo ku ɖe dɔ ŋu xlẽm ne mèle dɔ me o, negbe ɖe wòhiã vevie ko hafi.
Kpɔ Wò Lãmesẽ Ta
Ðekakpui aɖe le du ƒum eye wòle nu kom.
"Ŋutilãmamla nyo. " 1 TIMOTEO 4:8.
Nu si wòfia: Kamedede edziedzi nana míenɔa lãmesẽ me.
Wɔ nu siwo ade wò lãmesẽ dzi.
Kamedede ate ŋu ade wo lãmesẽ dzi eye wòana wò ametia nanɔ te ɖe nuteɖeamedzi nu.
Ðu nu siwo me nunyiame le, eye nànɔ nu ɖum ɖe ɖoɖo nu.
Dze agbagba nàɖi ɖe eme wòasu wò.
Ƒo asa na nuteɖeamedzi "gbɔkpɔnu " siwo gblẽa nu le ame ŋu abe atamanono, atike vɔ̃ɖi zazã kple aha tsu nono ene.
Mlɔeba la, ɖeko nu siawo agblẽ nu le wò lãmesẽ ŋu eye woana naɖo ko.
Ne wò nuteɖeamedzia wu tsɔtsɔ na wò la, ekema yi kɔdzi.
Megakpe ŋu na wò be nàbia kpekpeɖeŋu tso ɖɔkta gbɔ o.
"DƆMENYONYO ATE ŊU ANA NÀÐE NUTEÐEAMEDZI DZI AKPƆTƆ "
"Ame si nyoa dɔme la le nyui wɔm na eya ŋutɔ ɖokui, ke ŋutasẽla hea xaxa vaa eya ŋutɔ ɖokui dzi. "
LODODOWO 11:17. Agbalẽ si nye Overcoming Stress ƒe tanya aɖee nye "Dɔmenyonyo Ate Ŋu Ana Nàɖe Nuteɖeamedzi Dzi Akpɔtɔ. "
Agbalẽa ŋlɔla, si nye Agbalẽnyalagã Tim Cantopher gblɔ be ne èwɔa nu ɖe amewo ŋu dɔmenyotɔe la, ate ŋu ade wò lãmesẽ dzi eye wòana nàkpɔ dzidzɔ.
To vovo na ema la, ame si mewɔa nu ɖe amewo ŋu nyuie o alo sẽa ŋuta la, mekpɔa dzidzɔ o elabena eɖea eɖokui ɖe aga.
Míate ŋu aɖe nuteɖeamedzi hã dzi akpɔtɔ ne míewɔa nu ɖe mía ɖokuiwo ŋu nyuie.
Le kpɔɖeŋu me, mele be míadi nu siwo gbɔ manya ɖo o alo sesẽ la tso mía ɖokui si o.
Alo be míabu mía ɖokuiwo be míele ɖeke me o.
Yesu Kristo gblɔ be: "Lɔ̃ hawòvi abe wò ŋutɔ ɖokuiwò ene. "
Marko 12:31.
‘Mikpɔ nu siwo le vevie wu la dze sii.’​ FILIPITƆWO 1:10.
Nu si wòfia: Bu nu siwo le vevie na wò wu la ŋu.
Ŋlɔ wò dɔwo ɖi eye esiwo le vevie wu la nava gbã.
Esia akpe ɖe ŋuwò nàlé fɔ ɖe dɔ siwo le vevie wu la ŋu, eye ana nàkpɔ esiwo ŋu nàɖe asi le alo ade asi na ame bubu kple esiwo me nàte fli ɖo.
Ŋlɔ ale si nèzã wò ɣeyiɣiwo le kwasiɖa ɖeka me la ɖi.
Eye nàdi mɔ siwo dzi nàgazã wò ɣeyiɣiwo le nyuie wu.
Ne èzãa wò ɣeyiɣiwo nyuie la, mana nu nate ɖe dziwò o.
Wɔ ɖoɖo ɖe ɖiɖiɖeme ŋu.
Miniti ʋɛ aɖewo ƒe ɖiɖiɖeme ate ŋu ade agbe yeye mewò eye wòaɖe wò nuteɖeamedzi dzi akpɔtɔ.
Vifofo kple vidada aɖe kpɔ vovo ɖe wo viŋutsuvi kple wo vinyɔnuvi ŋu.
Di Kpekpeɖeŋu
"Nuxaxa le dzi me ɖe wòtea ame ƒe dzi ɖe anyi, ke nya nyui nana dzi kpɔa dzidzɔ. " LODODOWO 12:25.
Nu si wòfia: Nya siwo amewo agblɔ veveseɖeamenutɔe alo dɔmenyotɔe la, ate ŋu ana agbe naɖo mewò.
Ðo dze tso eŋu na ame aɖe si sea nu gɔme.
Xɔ̃ si dzi nèka ɖo ate ŋu akpe ɖe ŋuwò nàkpɔ nuwo bubui alo nàkpɔ egbɔkpɔnu aɖe si dzi nèŋe aɖaba ƒu.
Eye ne èƒo nu tso eŋu ko la, ana nàvo le ɖokuiwò me.
Bia kpekpeɖeŋu.
Ðe nàte ŋu ade dɔ asi na ame bubuwo alo ana woakpe ɖe ŋuwòa?
Ne wò dɔwɔhati aɖee nana nu tena ɖe dziwò la, di mɔ siwo dzi nàto aɖɔ nuwo ɖo.
Le kpɔɖeŋu me, ɖe nàte ŋu atsɔ aɖaŋudzedze ana amea nanya ale si eƒe nuwɔna nana nèsena le ɖokuiwò mea?
(Lododowo 17:27) Ne wò agbagbadzedzea medze edzi o la, ɖe nàte ŋu aɖe ɣeyiɣi si nèzãna le amea gbɔ dzi akpɔtɔa?
Kpɔ Wò Gbɔgbɔmenuhiahiãwo Gbɔ
Dɔwɔla aɖe le gbe dom ɖa le dɔme.
"Dzidzɔtɔwoe nye ame siwo nyae be gbɔgbɔmenuwo hiã yewo. " MATEO 5:3.
Nu si wòfia: Menye nuɖuɖu, nudodo kple mlɔƒe koe amegbetɔwo hiã na o.
Ehiã be míakpɔ míaƒe gbɔgbɔmenuhiahiãwo hã gbɔ.
Be míakpɔ dzidzɔ la, ele be míatsi dzi ɖe hiahiã ma gbɔ kpɔkpɔ ŋu.
Gbedodoɖa ate ŋu akpe ɖe ame ŋu ŋutɔ.
Mawu le kpewòm be ‘nàdro wò dzimaɖitsitsiwo katã ɖe ye dzi, elabena eléa be na wò.’ (1 Petro 5:7) Gbedodoɖa kple ŋugbledede le nu siwo tua ame ɖo ŋu la, ate ŋu akpe ɖe ŋuwò be nàkpɔ ŋutifafa si ana wò dzi nadze eme. Filipitɔwo 4:6, 7.
Nɔ nu siwo ana nàte ɖe Mawu ŋu geɖe wu la xlẽm.
Mɔfiame siwo ŋu míeƒo nu tsoe le magazine sia me la tso Biblia, si woŋlɔ be wòakpe ɖe mía ŋu míate ɖe Mawu ŋu la me.
Mɔfiame mawo nana ‘nunya vavãtɔ kple tamebubuŋutete’ sua ame si.
(Lododowo 3:21) Ðe manyo be nàɖoe wò taɖodzinu anɔ Biblia xlẽm oa?
Ðewohĩ àte ŋu adze egɔme kple Lododowo ƒe agbalẽa.
TSƆTSƆKE ƑE VIÐEWO
"Ame si sea nu gɔme nyuie la, medoa dziku kabakaba o, eye atsyɔ̃ wònye nɛ be wòaŋe aɖaba aƒu agɔdzedze dzi. " LODODOWO 19:11.
Le agbalẽ si nye Journal of Health Psychology me la, Aƒetɔ Loren Toussaint gblɔ be, "nuteɖeamedzi gblẽa nu le míaƒe lãmesẽ ŋu, eye tsɔtsɔke kpɔa míaƒe lãmesẽ ta. "
Egblɔ kpee be: "Tsɔtsɔke nye asiɖeɖe le seselelãme gbegblẽwo kple ale si míewɔa nu ɖe agɔdzelaa ŋu la ŋu eye esia wɔnɛ be susu nyuiwo va sua mía si ɖe agɔdzelaa ŋu. "
Eƒo eta be ne míetsɔna kena faa la, "ana míaɖe nuteɖeamedzi kple emetsonu bubuawo dzi akpɔtɔ.
Anya Wɔ Be Míavo Tso Nuteɖeamedzi Me
Biblia ƒe aɖaŋuɖoɖo siwo me nunya le la ate ŋu akpe ɖe mía ŋu míavo tso nuteɖeamedzi me.
Manya wɔ be míaɖe nu siwo katã nana nu tena ɖe mía dzi la ɖa le mía ɖokui si o.
Gake mía Wɔla ya ate ŋui.
Etia ame aɖe gɔ̃ hã be wòava na gbɔdzɔe mí.
Ame mae nye Yesu Kristo.
Eteƒe madidi o ava wɔ nu wɔnuku siwo lolo wu esiwo wòwɔ esime wònɔ anyigba dzi la le xexea me godoo.
YESU AVA DA DƆ NA DƆNƆWO, ABE ALE SI WÒWƆE VA YI ENE.
"Wokplɔ ame siwo katã . . . dɔléle . . . vovovowo le fu wɔmee, . . . va egbɔ, eye wòda dɔ na wo. " MATEO 4:24.
YESU ANA BE AƑE KPLE NUÐUÐU NASU AME SIA AME SI.
"[Ame siwo dzi Kristo aɖu fia ɖo la atu] xɔ anɔ eme, eye woade waingble aɖu eme kutsetse.
Womatu xɔ ame bubu nanɔ eme o, womaƒã nu ame bubu naɖu o. " YESAYA 65:21, 22.
YESU ƑE DZIÐUÐU ANA ŊUTIFAFA KPLE DEDIENƆNƆ NAXƆ XEXE BLIBOA ME.
"Ame dzɔdzɔewo adzi ɖe edzi le eƒe ŋkekewo me, eye ŋutifafa axɔ aƒe va se ɖe esime dzinu maganɔ anyi o.
Eteviwo anɔ anyi tso atsiaƒu nu yi atsiaƒu nu, tso Tɔsisi la nu va se ɖe anyigba ƒe mlɔenuwo ke. . . .
Eye eƒe futɔwo aɖuɖɔ ke. " PSALMO 72:7-9.
YESU AVA ÐE NU MADZƆMADZƆ WƆWƆ ÐA.
"Ase veve ɖe ame tsɛ kple ame dahe nu, eye wòaɖe ame dahewo ƒe agbe.
Aɖe wo tso teteɖeanyi kple ŋutasesẽ me. " PSALMO 72:13, 14.
YESU AVA ÐE FUKPEKPE KPLE KU GƆ̃ HÃ ÐA.
"Ku maganɔ anyi akpɔ o, konyifafa kple ɣlidodo kpakple vevesese hã maganɔ anyi o. " NYAÐEÐEFIA 21:4.
"NUTEÐEAMEDZI ƑE ƔEYIƔI SESẼWO "
"Nu te ɖe amewo dzi, wotsi dzimaɖi, lé blanui eye wole veve sem egbea wu ɣeyiɣi ɖe sia ɖe. " Mohamed S. Younis, Gallup ƒe nuŋɔŋlɔmetola.
Nu ka tae nuteɖeamedzi bɔ alea?
Biblia ɖo nya sia ŋu eme kɔ nyuie.
Egblɔ le 2 Timoteo 3:1 be: "Le ŋkeke mamlɛawo me la, nuteɖeamedzi ƒe ɣeyiɣi sesẽwo kple kuxi sesẽwo ava. "
(The Amplified Bible) Biblia yi edzi ɖe susu si tae la me be, nɔnɔme gbegblẽ si anɔ amewo si la gbɔe wòatso.
Nɔnɔme mawo ƒe ɖewoe nye ŋukeklẽ, ɖokuidodoɖedzi, alakpanuwɔwɔ le subɔsubɔnyawo me, adãwɔwɔ, ame ƒe ƒometɔwo malɔmalɔ̃ kple ɖokuidzimaɖumaɖu.
(2 Timoteo 3:2-5) Ŋkeke mamlɛawo awu enu ne Yesu Kristo, Mawu Fiaɖuƒe si le dzi ɖum le dziƒo ƒe Fia la, va le anyigba bliboa dzi ɖum. Daniel 2:44.
"Dzi Fatu Naa Agbe Ametia "
Atsu kple asi aɖe le nu xlẽm ɖekae le tablɛt dzi.
Woŋlɔ nya siawo siwo dze le Lododowo 14:30 la, ƒe akpe etɔ̃ aɖewoe nye esia!
Wona míekpɔ Biblia ƒe aɖaŋuɖoɖo siwo me nunya le siwo nu meyina o.
Ne èdi be yeasrɔ̃ nu geɖe kpee la, ekema ʋu jw.org/ee.
Àkpɔ videowo, nutatawo, gbebiamewo kple nyati bubu siwo dome esiwo ate ŋu akpe ɖe ame ŋu wòanɔ te ɖe nuteɖeamedzi nu la le afi ma.
Wo dometɔ aɖewoe nye esiawo:
NA SRƆ̃TƆWO
Ale Si Nàwɔ Anye Toɖola Nyui
Ale Si Mianɔ Ŋutifafa Me Kple Miaƒe Ƒometɔwo
Ale Si Nàdzudzɔ Dzikuléle Ðe Dɔ Me
NA DZILAWO
Ale Si Nàɖo Dze Kple Viwò Si Nye Ƒewuivi
Nu Si Nàwɔ Ne Nu Te Ðe Viwò Nyɔnuvi Dzi
Ale Si Nànɔ Te Ðe Akogotsitsi Nu
NA SƆHƐWO
Nɔ Te Ðe Anyrawɔlawo Nu Kɔmadamadae
Nu Kae Mawɔ Be Madzudzɔ Blanuiléle?
Nu Ka Tae Wòle Be Manɔ Ŋutifafa Me Kple Nɔvinyewo?
Blemagbalẽ Aɖe Si Gaɖea Vi Na Mí Egbea
Ame geɖe dea bubu Biblia ŋu be enye subɔsubɔgbalẽ.
Ke hã, menye subɔsubɔnyawo ŋu koe Biblia ƒo nu tsoe o.
Eƒo nu tso nu ŋutɔŋutɔ siwo aɖe vi na mí le agbe me hã ŋu.
Le kpɔɖeŋu me, se nya si ame aɖewo gblɔ tso ale si Biblia xexlẽ kple eƒe aɖaŋuɖoɖowo dzi wɔwɔ ɖe vi na woe ɖa.
"Nye agbe va nyo wu.
Eye ale si mebua nuwo ŋui hesea wo gɔme la va nyo ɖe edzi.
Meva le dzidzɔ kpɔm fifia wu. " Fiona.
"Biblia sɔsrɔ̃ na taɖodzinu ŋutɔŋutɔ kple gɔmesese va le nye agbe ŋu. "
Gnitko. "Nye agbe va nyo ɖe edzi fifia wu.
Meva nɔa agbe tsɛ eye mekpɔa vovo ɖe nye ƒomea ŋu. " Andrew.
Kpɔɖeŋu ʋɛ aɖewo koe nye esiawo.
Le xexea me godoo egbea, ame geɖe va kpɔe be aɖaŋuɖoɖo geɖe le Biblia me siwo ate ŋu aɖe vi na yewo le mɔ ŋutɔŋutɔwo nu.
Na míakpɔ ale si Biblia ate ŋu akpe ɖe amewo ŋu le mɔ siwo gbɔna nu ɖa . . .
Lãmesẽmenɔnɔ
Míaƒe seselelãmewo
Ƒomegbenɔnɔ kple xɔlɔ̃wo
Gazazã
Mawusubɔsubɔ
Nyati siwo akplɔe ɖo la akpe ɖe ŋuwò nàkpɔe be menye subɔsubɔgbalẽ koe Biblia nye o ke boŋ aɖaŋuɖoɖo siwo ate ŋu aɖe vi na wò hã le eme.
"Ame si medoa dziku kabakaba o la, nugɔmesese bɔ ɖe esi, ke ame si megbɔa dzi ɖi o la ɖea eƒe bometsitsi fiana. " LODODOWO 14:29.
TSRI NU TSU ÐUÐU.
‘Mèganɔ nu tsu ɖulawo dome o.’ LODODOWO 23:20.
Ƒomegbenɔnɔ Kple Xɔlɔ̃wo
Esesẽna na ame geɖe be woadze xɔlɔ̃wo eye woana wo kpli wo dome navivi.
Bu Biblia ƒe mɔfiame siwo ate ŋu akpe ɖe ŋuwò be nàna wò kple amewo dome navivi ŋu kpɔ.
MÈGADI ÐOKUIWÒ TƆ O
BIBLIA ƑE MƆFIAME: ‘Miganɔ miawo ŋutɔ miaƒe nyonyo ko dim o, ke midi ame bubuwo hã ƒe nyonyo.’ Filipitɔwo 2:4.
NU SI WÒFIA: Mía kple amewo dome anyo ɖe edzi wu ne míenana míaƒe susu nɔa nu si míate ŋu awɔ na wo, tsɔ wu nu si woawɔ na mí ŋu.
Ne ɖokuiwò tɔ ko nèdina la, wò kple amewo dome agblẽ.
Le kpɔɖeŋu me, ate ŋu adzɔ be srɔ̃tɔ si dia eɖokuitɔ la, mawɔ nuteƒe na srɔ̃a o.
Azɔ hã, ame aɖeke medina be yeadze xɔ̃ ame si dana le nu siwo le esi ta alo le nu si wònya ta o.
Agbalẽ aɖe (The Road to Character) gblɔ be, "ame siwo dia wo ɖokui ɖeɖe ko tɔ la va toa kuxi vovovowo me. "
Kpe ɖe amewo ŋu.
Kakaɖedzi kple ɖokuitsɔtsɔna ye nana xɔlɔ̃wo dome sẽna ɖe edzi.
Numekuku aɖe ɖee fia be ame siwo kpena ɖe amewo ŋu la meléa blanuiléledɔ kaba o, eye enana amewo dea bubu wo ŋu.
Se veve ɖe amewo nu.
Woɖe veveseɖeamenu gɔme be enye vevesese si sem ame bubu le la sese le wò dzi me.
Ne èsea veve ɖe ame nu la, awɔe be mànɔ hatsekanya siwo tɔa ame gblɔm ɖe amewo ŋu be wòave wo o.
Ne èsea veve ɖe amewo nu la, màna woƒe nuwɔnawo nanɔ fu ɖem na wò o.
Veveseseɖeamenu akpe ɖe ŋuwò be màbu nazã ɖe amewo ŋu o, azɔ hã, àdze xɔlɔ̃ ame siwo tso dukɔ kple teƒe vovovowo faa.
Kpɔ vovo ɖe amewo ŋu.
Ne èkpɔa vovo ɖe amewo ŋu la, awɔe be nànya wo nyuie wu.
Ahiã be nàɖo dze tuameɖowo kple amewo, esia awɔe be nàte ŋu adze xɔ̃ wo.
Eya ta nye toɖola nyui.
Ðee fia xɔ̃wòa be yetsɔ ɖe le eme nɛ.
Numekuku aɖe si wowɔ nyitsɔ laa gblɔ be "dze tuameɖowo ɖoɖo kple amewo nana wokpɔa dzidzɔ. "
TIA WÒ ZƆHƐWO LE NUNYA ME
BIBLIA ƑE MƆFIAME: "Hadede vɔ̃wo gblẽa nɔnɔme nyuiwo. " 1 Korintotɔwo 15:33.
NU SI WÒFIA: Ame siwo nèdea ha kplii la ate ŋu akpɔ ŋusẽ nyui alo ŋusẽ gbegblẽ ɖe dziwò.
Ame siwo srɔ̃a nu tso amegbetɔwo ƒe nɔnɔmewo ŋu lɔ̃ ɖe edzi be ame siwo míedea ha kplii la kpɔa ŋusẽ gã ɖe mía dzi.
Akpatɔgbɔnɔla mesea akpa dzena o, le kpɔɖeŋu me, ne èdea ha kple ame siwo noa sigaret alo ame siwo gbea wo srɔ̃wo la, wò hã adze sigaret yɔyɔ alo àdi be yeagbe ye srɔ̃.
NU SI NÀTE ŊU AWƆ: Dze xɔ̃ ame siwo dea asixɔxɔ nu siwo ŋu nèdea asixɔxɔe siwo ɖea nɔnɔme siwo dzea ŋuwò fiana alo nàdi be yeasrɔ̃ la.
Le kpɔɖeŋu me, dze xɔ̃ ame siwo ɖɔa ŋu ɖo, dea bubu ame ŋu, nye dɔmenyolawo kple amedzrowɔlawo.
Nyɔnu aɖe le Biblia me video aɖe ɖem na nyɔnuvi sue aɖe
Srɔ̃tɔwo, sɔhɛwo kple ɖeviwo ate ŋu akpɔ video siwo wotu ɖe Biblia dzi be wòakpe ɖe wo ŋu le ƒomea me
TSRI NYA TƆAMEWO GBƆGBLƆ.
"Nuƒoƒo eŋumabumabui le abe yitɔame ene. " LODODOWO 12:18.
NYO DƆME.
"Eme anyo na dɔmenyotɔ. " LODODOWO 11:25.
WƆ NU ÐE AMEWO ŊU ABE ALE SI NÀDI BE WOAWƆ NA YE ENE.
"Nu sia nu si miedina be amewo nawɔ na mi la, miawo hã miwɔ nenema ke na wo. "
MATEO 7:12. Gazazã
Biblia ƒe mɔfiamewo le kpekpem ɖe ame geɖewo ŋu wole ga zãm nyuie wu.
WƆ ÐOÐO NYUI
BIBLIA ƑE MƆFIAME: "Veviedola ƒe ɖoɖowo hea dzidzedzekpɔkpɔ vanɛ, ke ame sia ame si tsia klokloklo la, hiã atui. " Lododowo 21:5.
NU SI WÒFIA: Nu vevi si akpe ɖe ŋuwò nàkpɔ dzidzedzee nye be nàzɔ ɖe ɖoɖo siwo nèwɔ dzi.
Eya ta wɔ ɖoɖo ɖe gazazã ŋu.
Ðo ŋku edzi be menye nu sia nu si ŋu nèke ɖo koe nàƒle o.
Eya ta zã ga le nunya me.
Wɔ ɖoɖo eye nàzɔ ɖe edzi.
Ŋlɔ wò gazazãwo katã ɖi, eye nàma wo ɖe nu vovovoawo nu.
Eyome ma ga ɖe nuawo nu.
Ne èzã ga ɖe nanewo ŋu wu la, ɖee le ɖewo ŋu nàtsɔ aɖo ema teƒe.
Le kpɔɖeŋu me, ne èzã ga fũu ɖe mɔ̃memi ŋu la, ɖe gaa tso nu bubu siwo mele vevie tututu o abe awuƒlega ene ŋu nàtsɔ aɖo eteƒe.
Ƒo asa na fenyinyi.
Dze agbagba ɖe sia ɖe nàtsri fenyinyi.
Ðe ema teƒe la, dzra ga ɖo nàtsɔ aƒle nu siwo hiã wò la.
Ne èzãa agbananuƒlegbalẽvi la, dze agbagba nàxe ga siwo katã susɔ ɣleti sia ɣleti be màganɔ deme xem na wo o.
Ne fe le ŋuwò la, wɔ ɖoɖo ɖe exexe ŋu eye nàzɔ ɖe edzi.
Numekuku aɖe ɖee fia be ne amewo tsɔ agbananuƒlegbalẽvi le nu ƒlem la, woƒlea nu wògbɔa eme.
Eya ta ne agbananuƒlegbalẽvi le asiwò la, nya ale si nàzãe.
KPƆ NYUIE LE NUMAME GBEGBLẼWO ŊU
BIBLIA ƑE MƆFIAME: "Kuviatɔ medea agble le vuvɔŋɔli o, eya ta abia nu le nuŋeɣi, esi naneke mele esi o ta. " Lododowo 20:4.
NU SI WÒFIA: Kuviawɔwɔ ate ŋu ana ame naɖi hiã.
Eya ta do vevie dɔ, eye ne anya wɔ la, nàwɔ ɖoɖo ɖe ale si nàzã ga fifia kple etsɔme ŋu.
Wɔ dɔ sesĩe.
Lé fɔ ɖe dɔ si nèwɔna ŋu eye nànye ame si dzi woate ŋu aka ɖo.
Dɔtɔwo lɔ̃a ame siwo doa vevie dɔ.
Ði anukware.
Mèganɔ ame si nèle dɔ wɔm na fim o.
Anukwaremaɖimaɖi agblẽ wò ŋkɔ eye asesẽ hafi nàgakpɔ dɔ.
Mègaklẽ ŋu o.
Ne èklẽa ŋu ɖe ga ŋu la, ava gblẽ nu le wò lãmesẽ ŋu eye wòana wò kple ame bubuwo dome nagblẽ.
Ðo ŋku edzi be agbe xɔ asi wu ga.
Ŋutsu aɖe le Biblia xlẽm le internet dzi
Àte ŋu axlẽ Biblia le internet dzi le gbegbɔgblɔ alafa geɖe me le jw.org
MÈGAZÃ ƔEYIƔI KPLE GA ÐE NUMAME GBEGBLẼWO ŊU O.
"Ahamula kple nu tsu ɖula la, ada ahe, eye akɔlɔ̃edɔdɔ ɖe wònana wotsia ɖovu me. "
LODODOWO 23:21.
MÈGATSI DZI FŨU AKPA ÐE GA ŊU O. "Midzudzɔ dzimaɖitsitsi ɖe miaƒe agbewo ŋu le nu si miaɖu alo nu si miano ŋuti, alo le miaƒe ŋutilãwo ŋu le nu si miado ŋuti. "
MATEO 6:25.
MÈGABIÃ ŊU O. "Ŋubiãla le yɔyɔm ɖe kesinɔnuwo ŋu, ke menya be hiã ava tu ye o. " LODODOWO 28:22.
Abe ale si míekpɔe le nyati gbãtɔ me ene la, ame geɖe bua Biblia be enye agbalẽ kɔkɔe.
Wova kpɔe be ne yewoxlẽe, wɔ ɖe eƒe aɖaŋuɖoɖowo dzi la, enana yewotena ɖe Mawu ŋu eye wova sea nu si tae míele agbe ɖo la gɔme.
Biblia zã nya "gbɔgbɔmenuwo " tsɔ fia nɔnɔme si le ame si alo ale si wòbua agbee.
(Yuda 18, 19) To vovo na ame si ƒe susu katã nɔa ŋutilãmenu siwo ade eya ɖeɖe ko dzi ŋu la, ame si tsia dzi ɖe gbɔgbɔmenuwo ŋu ya dea asixɔxɔ Mawu ƒe nudidiwo ŋu. Efesotɔwo 5:1.
MƆKPƆKPƆ
BIBLIA ƑE MƆFIAME: "Ne dzi ɖe le ƒowò le xaxaɣi la, ekema wò ŋusẽ dzi aɖe kpɔtɔ. " Lododowo 24:10, etenuŋɔŋlɔ.
NU SI WÒFIA: Dziɖeleameƒo ate ŋu ana ŋusẽ si míatsɔ anɔ te ɖe kuxiwo nu la dzi naɖe kpɔtɔ.
Gake mɔkpɔkpɔ ate ŋu ana dzi naɖo mía ƒo míayi edzi anɔ dzi dom.
Efaa akɔ na mí ŋutɔ ne míenyae be kuxi siwo me tom míele la manɔ anyi ɖaa o; le nyateƒe me la, nu nyui aɖe ate ŋu ado go tso míaƒe dzidodoa me.
NU SI NÀTE ŊU AWƆ: Na wò susu nanɔ nu nyui siwo ava le etsɔme la ŋu.
Le esi nàtsi dzi ɖe nu siwo ate ŋu ava dzɔ alo anɔ anyi ɖi anɔ mɔ kpɔm na nɔnɔme siwo ade dziwò teƒe la, ɖe afɔ siwo ana nàɖo wò taɖodzinuwo gbɔ.
"Nuɖiɖeame " ate ŋu adzɔ ɣeaɖewoɣi ya.
(Nyagblɔla 9:11) Gake zi geɖe la, nuwo va nyona wu ale si míesusui gɔ̃ hã.
Eya ta Biblia zã agbledede tsɔ wɔ kpɔɖeŋu esi wògblɔ be: "Ƒã wò nukuwo le ŋdi, eye wò alɔ megadzudzɔ o va se ɖe fiẽ; elabena mènya kae awɔ nyuie o, eɖanye esi alo ekemɛ o, alo ne wo kple eve lae le nyonyo ge o. " Nyagblɔla 11:6.
EÐO BIABIA VEVI SIWO KU ÐE AGBE ŊU
BIBLIA ƑE MƆFIAME: "Na gɔmesesem . . .
Wò nyawo . . . nye nyateƒe. " Psalmo 119:144, 160.
NU SI WÒFIA: Biblia ɖo biabia vevi siwo ku ɖe agbe ŋu siwo ame geɖe biana la ŋu.
Le kpɔɖeŋu me, eɖo biabia siwo gbɔna ŋu
Afi kae míedzɔ tso?
Nu ka tae míele gbe ɖo?
Nu kae dzɔna ɖe ame dzi ne eku?
Agbea katã koe nye esia?
Ame miliɔn geɖe siwo le xexea me la va le dzidzɔ kpɔm le esi wokpɔ biabia siawo kple bubu geɖewo ƒe ŋuɖoɖowo le Biblia me ta.
NU SI NÀTE ŊU AWƆ: Wò ŋutɔ dzro Biblia me be nàkpɔ nu si wòfia.
Bia Yehowa Ðasefo aɖe wòakpe ɖe ŋuwò nàse Biblia gɔme.
Ʋu míaƒe internet dzi nyatakakadzraɖoƒe si nye jw.org, alo nàyi míaƒe kpekpe siwo ame sia ame dena faa la.
Nyɔnu aɖe le video si nye Nu Ka Tae Wònyo Be Nàsrɔ̃ Biblia? kpɔm le jw.org
Àte ŋu akpɔ video si nye Nu Ka Tae Wònyo Be Nàsrɔ̃ Biblia? le jw.org/ee.
Ele gbegbɔgblɔ siwo wu 880 me.
EHIA BE NÀTSI DZI ÐE MAWUSUBƆSUBƆ ŊU.
SRƆ̃ NU GEÐE TSO MAWU SI ŊU BIBLIA ƑO NU TSOE LA ŊU.
‘Di Mawu, ne nàke ɖe eŋu vavã, mele adzɔge tso mía dometɔ aɖeke gbɔ hafi o.’
DƆWƆWƆWO 17:27.
XLẼ BIBLIA EYE NÀDE ŊUGBLE LE EMENYAWO ŊU.
"Ekpɔa dzidzɔ ɖe Yehowa ƒe se la ŋu, eye wòdea ŋugble le eƒe se la ŋu . . . zã kple keli. . . .
Nu sia nu si wòwɔna la adze edzi. " PSALMO 1:2, 3, etenuŋɔŋlɔ.
Agbalẽ Si Kpe Ðe Amewo Ŋu Wu Le Ŋutinya Me
Bibliae nye agbalẽ si gɔme woɖe hema wu le xexea me.
Eya ta nunya si le eƒe aɖaŋuɖoɖowo me kpe ɖe ame geɖe ŋu wu agbalẽ bubu ɖe sia ɖe.
Kpɔ akɔntabubu siawo ɖa:
ALE SI WOÐE BIBLIA GƆME HEMAE
Biblia vovovo siwo woɖo ɖi
Akɔntabubu fia be Biblia le ame 96.5% le alafa me si, le xexea me
Gbegbɔgblɔ 3,350 MEE WOÐE BIBLIA BLIBOA ALO EƑE AKPA AÐEWO GƆME ÐO 5,000,000,000 Sɔŋ ye nye agbɔsɔsɔ si wota, esɔ gbɔ sã wu agbalẽ bubu ɖe sia ɖe si wota
SRƆ̃ NU GEÐE
ƲU MÍAƑE NYATAKAKADZRAÐOƑE SI NYE JW.ORG NE:
Nàxlẽ Biblia le afi ma (ele gbegbɔgblɔ alafa geɖe me)
Nàwɔ eƒe kɔpi
Nàkpɔ ale si Biblia ɖo biabia vevi aɖewo ŋu
Nàxlẽ nyati siwo ƒo nu tso ale si Biblia kpe ɖe ame geɖe ŋu wòna woƒe agbe nyo ɖe edzi wu la ŋu
Nàsrɔ̃ Biblia le internet dzi
Nàbia be ame aɖe nava srɔ̃ Biblia kpli ye
ALE SI YEHOWA ÐASEFOWO MA BIBLIAE
YEHOWA ÐASEFOWO TSƆA DZO ÐE BIBLIA GƆMEÐEÐE KPLE EMAMA ŊU.
Biblia siwo gɔme míeɖe hema le ƒe siwo va yi me la ƒe ɖewoe nye esiawo:
XEXE YEYE GƆMEÐEÐE BIBLIA
Akɔntabubu si na míekpɔ Xexe Yeye Gɔmeɖeɖe Biblia si wota tso ƒe 1950 va ɖo ƒe 2020
Gbegbɔgblɔ 180 kple edzivɔ
MILIƆN 227 SƆŊ YE NYE XEXE YEYE GƆMEÐEÐE BIBLIA SI WOTA TSO ƑE 1950
Viɖe Siwo Le Ðokuidziɖuɖu Me
NU KAE NYE ÐOKUIDZIÐUÐU?
Ðokuidziɖuɖu fia be
ame nalala
ame nazi eɖokui dzi
ame nawɔ nane awu enu ne medzɔa dzi nɛ o gɔ̃ hã
ame natsɔ ame bubuwo ƒe nyonyo aɖo ŋgɔ na eya ŋutɔ tɔ
NU KA TAE ÐOKUIDZIÐUÐU LE VEVIE?
Ðevi siwo tea ŋu ɖua wo ɖokui dzi la tea ŋu nɔa te ɖe tetekpɔwo nu, ne edze abe tetekpɔa aɖe vi na wo ɣeyiɣi kpuie aɖe hã.
Gake ɖevi siwo meɖua wo ɖokuiwo dzi o la
va nɔa dziku dom kabakaba
va léa blanuiléledɔ
va noa atama alo mua aha alo nɔa atike vɔ̃ɖiwo zãm
meva léa fɔ ɖe nu ŋu ɖuna nyuie o
Numekuku aɖe ɖee fia be ɖevi siwo ɖua wo ɖokui dzi la, nɔa lãmesẽ me, wometsia dzi ɖe ga ŋu o, eye wowɔna ɖe se dzi wu le woƒe tsitsi me.
Numekuku ma na Angela Duckworth si nye Nufialagã le Yunivɛsiti aɖe (University of Pennsylvania) la ƒo nya ta be: "Ðokuidziɖuɖu aɖeke meli si woagblɔ be ‘egbɔ eme’ o. "
ALE SI NÀFIA ÐOKUIDZIÐUÐU VIWÒ
Mègaɖe mɔ ɖe nu sia nu ko ŋu o.
BIBLIA ƑE MƆFIAME: "[Na wò] ‘Ɛ̃’ nanye ɛ̃, eye [wò] ‘Ao’ nanye ao. " Mateo 5:37.
Ðevi suewo ate ŋu ado nu si wo dzilawo ɖo be yewomawɔ o la kpɔ to avinugbee wɔwɔ me le dutoƒo gɔ̃ hã.
Ne dzilaa na ta la, ɖevia akpɔe be ne yenya fa avi ko la, ana ye dzila natrɔ susu awɔ nu si yedi.
Gake ne dzilaa gbe eye wòɖoe kplikpaa la, ana ɖevia nasrɔ̃ nu vevi aɖe le agbe me be, menye nu sia nu si dzro mí le agbe mee asu mía si o.
Agbalẽnyalagã David Walsh gblɔ be: "Togbɔ be adze abe ame siwo ƒe asi sua nu sia nu si dim wole dzi akpɔ dzidzɔ ene hã, menyea nyateƒe o.
Ke boŋ ame siwo ɖua wo ɖokuiwo dzie kpɔa dzidzɔ wu. Ne míetsɔ nu sia nu si mía viwo biana naa wo la, ke míele nu gblẽm le wo ŋu boŋ. "
Ne ègbena nanewo na viwò fifia la, akpe ɖe eŋu emegbe le agbe me be wòagbe nanewo, le kpɔɖeŋu me, ne wole nya ƒom ɖe enu be wòazã atike vɔ̃ɖi, wòadɔ kple ame aɖe evɔ meɖe srɔ̃ o, alo awɔ nu gbegblẽ bubu aɖewo la, agbe.
Kpe ɖe viwòa ŋu wòase egɔme be emetsonuawo ate ŋu anye nyui alo vɔ̃.
BIBLIA ƑE MƆFIAME: "Nu si ame ƒãna la, esia kee wòaŋe. " Galatiatɔwo 6:7.
Ehiã be viwòa nase egɔme be afɔɖeɖe ɖe sia ɖe kple emetsonue zɔna, eya ta ne míeɖu mía ɖokui dzi o la, emetsonuwo medea ame dzi o.
Le kpɔɖeŋu me, ne nu vi aɖe dzɔ ko wòado dziku vɔɖivɔ̃ɖi la, amewo aƒo asa nɛ keŋkeŋ.
Ke hã, ne esrɔ̃ ale si wòaɖu eɖokui dzi ne wodo dziku nɛ, alo srɔ̃ ale si wòagbɔ dzi ɖi ke menye be wòado adã o la, amewo alɔ̃ be yewoate ɖe eŋu.
Kpe ɖe viwòa ŋu wòase egɔme be nu nyui geɖe ado tso eme ne eléa eɖokui.
Fia viwò be wòatsɔ nu vevitɔwo aɖo nɔƒe gbãtɔ.
BIBLIA ƑE MƆFIAME: ‘Mikpɔ nu siwo le vevie wu la dze sii.’ Filipitɔwo 1:10.
Ðokuidziɖuɖu mefia be ame nagbe be yemawɔ nu gbegblẽ ko evɔ o; ebia be ame nawɔ nu si hiã, ne nua wɔwɔ medoa dzidzɔ na ame o gɔ̃ hã.
Ele vevie be viwòa nasrɔ̃ ale si wòatsɔ nu vevitɔwo aɖo nɔƒe gbãtɔ eye wòalé wo me ɖe asi.
Na viwòa nawɔ nu vevitɔwo gbã.
Le kpɔɖeŋu me, ele be wòawɔ sukudɔdeasiwo gbã hafi afe fefe.
Ðo kpɔɖeŋu nyui si wòasrɔ̃.
BIBLIA ƑE MƆFIAME: "Meɖo kpɔɖeŋu ɖi na mi be, ale si tututu mewɔ na mi la, miawo hã miawɔ nenema ke. "
Yohanes 13:15. Viwòa léa ŋku ɖe ale si nèwɔa nui ne nane dzɔ si do dziku na wò la ŋu.
Ðee fia to kpɔɖeŋu si nèɖona me be nu nyuiwo dona tsoa eme ne míeɖu mía ɖokui dzi.
Le kpɔɖeŋu me, ne viwò wɔ nane si ho dzi na wò la, ɖe nèwɔa nu le dziku me loo alo ɖe nèléa ɖokuiwò?
Vidada aɖe gbe na viaŋutsuvi be wòagafɔ kpetikewo le fiase me o
NA HEHEE FIFIA
Ne ègbena nanewo na viwò fifia la, akpe ɖe eŋu emegbe le agbe me be wòagbe nanewo, le kpɔɖeŋu me, ne wole nya ƒom ɖe enu be wòazã atike vɔ̃ɖi, alo awɔ nu gbegblẽ bubu aɖewo la, agbe
Ðo Kpɔɖeŋu Nyui
Ðe vinyea kpɔnɛ be meléa ɖokuinye ne nɔnɔme sesẽ siwo ate ŋu ana mado dziku do mo ɖa?
Ðe meɖea nu si tae medzea agbagba be makpɔ kuxiwo gbɔ le dzigbɔɖi me la me na vinyea?
Nya kae vinye agblɔ tso ŋunye ɖe wòakpɔ be mewɔa nu dzitsitsitɔe hedoa dziku kabakaba loo alo meléa ɖokuinye eye meɖua ɖokuinye dzia?
Nu Si Míewɔna . . .
"Togbɔ be míeɖea mɔ na mía vinyɔnua be wòado dziku hã la, míeɖea mɔ gbeɖe be eƒe dzikua nagblẽ nu le ame bubuwo ŋu o.
Ne mete ŋu ɖu eɖokui dzi o la, míeɖea mɔ nɛ be wòade ha kple ame bubuwo o va se ɖe esime eƒe dzikua nu fa. " Theresa.
"Nye kple srɔ̃nye míeɖoe be ne mía viwo wɔ nane wòdzɔ dzi na mí la, míana woanya.
Ne wote ŋu ɖu wo ɖokuiwo dzi le nɔnɔme sesẽ aɖe me la, míekafua wo. " Wayne.
Ale Si Wòabɔbɔ Eɖokui
NU KAE NYE ÐOKUIBƆBƆ?
Ðokuibɔbɔlawo dea bubu ame ŋu.
Womedana loo alo kpɔa mɔ be amewo nawɔ nu ɖe yewo ŋu etɔxɛ o.
Ke boŋ ɖokuibɔbɔla tsɔa ɖe le eme na ame bubuwo vevie, eye wòdina be yeasrɔ̃ nu tso wo gbɔ.
Ame aɖewo bua ɖokuibɔbɔ vodadatɔe ɣeaɖewoɣi be enye gbɔdzɔgbɔdzɔ.
Gake menye gbɔdzɔgbɔdzɔe o, ke boŋ ekpena ɖe ame ŋu be wòade dzesi eƒe vodadawo eye wòanya afi si eƒe ŋutetewo se ɖo.
NU KA TAE ÐOKUIBƆBƆ LE VEVIE?
Ðokuibɔbɔ nana kadodowo me nyona.
Agbalẽ aɖe (The Narcissism Epidemic) gblɔ be, "Zi geɖe la, ɖokuibɔbɔla tea ŋu dzea xɔ̃wo bɔbɔe. "
Eyi edzi gblɔ be: "Enɔa bɔbɔe be wòade ha kple amewo le afi sia afi. "
Ðokuibɔbɔ ate ŋu aɖe vi na viwòa le etsɔme.
Ne viwò srɔ̃ ɖokuibɔbɔ la, akpe ɖe eŋu fifia kple etsɔme le kpɔɖeŋu me, ne eyi dɔ diƒe.
Agbalẽnyalagã Leonard Sax gblɔ be: "Sɔhɛ si doa eɖokui ɖe dzi, evɔ medea dzesi eƒe gbɔdzɔgbɔdzɔwo o la, metea ŋu ɖoa nyawo ŋu wòdea dzi gbɔ na dɔtɔ ne ele dɔ dim eye wole gbe biamee o.
Gake sɔhɛ si di tso dzi me be yeanya nu si le vevie na dɔtɔa la, ƒe asi tea ŋu sua dɔa dzi bɔbɔe wu. "
ALE SI NÀFIA ÐOKUIBƆBƆ VIWÒ
Kpe ɖe viwòa ŋu be wòagabu eɖokui ŋu fũu o.
BIBLIA ƑE MƆFIAME: "Ne ame aɖe susuna be yenye nane, evɔ menye naneke o la, eɖokui ko blem wòle. " Galatiatɔwo 6:3.
Mègaɖɔ kesekuku nɛ o.
Nyawo abe "Wò asi ate ŋu asu nu sia nu dzi " kple "Àte ŋu ava nye nu sia nu si nèdi be yeava nye " ene gbɔgblɔ, adze dzideƒonyawo, gake zi geɖe la, eto vovo na ale si agbea ŋutɔ nɔna.
Ke hã, ne eɖoa taɖodzinu nyui siwo gbɔ wòate ŋu aɖo eye wòdzea agbagba be yeaɖo wo gbɔ la, ate ŋu ava kpɔ dzidzedze.
Kafui ɖe nane koŋ ta.
Ne ègblɔ na viwò be "ède ŋgɔ ŋutɔ " la, makpe ɖe eŋu wòabɔbɔ eɖokui o.
Kafukafua neku ɖe nane koŋ ŋu.
Mègana wòazã Internet dzi hahoo kadodowo fũu akpa o.
Zi geɖe la, Internet dzi hahoo kadodowo nana ame hea susu va eɖokui dzi enana ame doa boblo eƒe ŋutetewo kple nu siwo wòte ŋu wɔna, eye esia fia be ame mebɔbɔ eɖokui o.
Fia viwòa be wòanye ame si ɖea kuku kaba.
Kpe ɖe viwòa ŋu wòakpɔ afi siwo wòdze agɔ le, eye wòalɔ̃ ɖe edzi.
Fiae be wòakpɔ ŋudzedze ɖe nu ŋu.
Fiae be wòakpɔ ŋudzedze ɖe Mawu ƒe nuwɔwɔwo ŋu.
Ele be ɖevi nasrɔ̃ ale si wòakpɔ ŋudzedze ɖe nuwɔwɔwo ŋu kple ale si gbegbe woɖea vi na míi.
Míehiã ya agbɔ, tsi ano kple nuɖuɖu be míaɖu.
Zã kpɔɖeŋu siawo nàtsɔ aƒã ale si viwòa nakpɔ ŋudzedze ɖe Mawu ƒe nuwɔwɔ wɔnuku siwo le xexea me ŋu la ɖe eme, eye wòada akpe ɖe wo ta.
Fiae be wòakpɔ ŋudzedze ɖe amewo ŋu.
Ðo ŋku edzi na viwòa be ame bubuwo nyo wui le mɔ aɖe nu eye le esi wòaʋã ŋu wo le woƒe ŋutetewo kple nu siwo wote ŋu wɔna ŋu teƒe la, ate ŋu asrɔ̃ nu tso wo gbɔ boŋ.
Fiae be wòanye akpedala.
Fia viwòa wòasrɔ̃ ale si wòagblɔ be "akpe, " gake menye be wòagblɔe kple nu ko o, ke boŋ wòatso dzi me nɛ.
Ne míekpɔa ŋudzedze ɖe nu ŋu la, enana míebɔbɔa mía ɖokui.
Kpe ɖe viwòa ŋu be wòawɔ nu si aɖe vi na ame bubuwo.
BIBLIA ƑE MƆFIAME: "Mitsɔ ɖokuibɔbɔ bu ame bubuwo be wonye gã wu mi, ale be miaganɔ miawo ŋutɔ miaƒe nyonyo ko dim o, ke miadi ame bubuwo hã ƒe nyonyo. " Filipitɔwo 2:3, 4.
De aƒemedɔwo asi na viwòa.
Ne mèdea aƒemedɔwo asi na viwòa le ƒomea me o la, ke èle gbɔgblɔm nɛ be, ‘Èle vevie wu dɔ mawo!’
Kpe ɖe eŋu wòawɔ aƒemedɔwo vɔ hafi afe fefe.
Ƒo nu tso ale si aƒemedɔwo ɖea vi na ame bubuwoe kple ale si wokpɔa ŋudzedze ɖe dɔa kpakple ewɔla siaa ŋu la ŋu nɛ.
Te gbe ɖe ale si wònyo be woakpe ɖe ame bubuwo ŋu la dzi nɛ.
Kpekpe ɖe ame bubuwo ŋu ana wòatsi le susu me.
Eya ta kpe ɖe viwòa ŋu be eƒe susu nanɔ ame siwo hiã na kpekpeɖeŋu la ŋu.
Gblɔ nu siwo wòate ŋu awɔ atsɔ akpe ɖe wo ŋu la nɛ.
Ne ekpe ɖe ame aɖe ŋu la, kafui eye nàde dzi ƒo nɛ.
Ŋutsuvi aɖe tsɔ gbeɖuɖɔ le gbeɖuɖɔgo me dem
Ðevi si srɔ̃ ale si wòawɔ aƒemedɔ tsɛwo la va zua ame tsitsi si tea ŋu wɔa dɔ kple ame bubuwo faa
Ðe menana vinyewo nyana be ɣeaɖewoɣi la, nye ŋutɔ hã mehiãna na ame bubuwo ƒe kpekpeɖeŋua?
Ðe meƒoa nu nyui tso amewo ŋu eye mekpɔa ŋudzedze ɖe wo ŋu loo alo ɖe medaa wo ɖe anyia?
Ðe vinyewo kpɔnɛ be edzɔa dzi nam be makpe ɖe amewo ŋua?
"Mía vinyɔnua gblɔ na mí be yeƒe sukuxɔmehati aɖe mewɔa nu ɖe amewo ŋu nyuie o, eya ta amewo melɔ̃a eƒe nya o.
Megblɔ na mía via be wòabu nu siwo me wòanya nɔ totom le aƒe me ŋu kpɔ.
Le nyateƒe me la, menye ame sia ame ŋue wowɔa nu ɖo nyuie le aƒe me o.
Esia kpe ɖe mía via ŋu wòkpɔe be yemenyo wu ame bubuwo o.
Ðeko nuwo de ye dzi wu. " Karen.
"Míedea dzi ƒo na mía vinyɔnuawo be woalé fɔ ɖe woƒe sukunusɔsrɔ̃wo ŋu eye woawɔ wo tɔ sinua eye woagatsɔ wo ɖokuiwo anɔ sɔsɔm kple wo tɔ bubuwo o.
Míenana wonyana be míawo hã míatsɔ wo asɔ kple ame bubuwo o. " Marianna.
Ale Si Wòanɔ Te Ðe Nu Nu
NU KAE WÒFIA BE WOANƆ TE ÐE NU NU?
Ame si nɔa te ɖe nu nu nye ame si tea ŋu trɔna ɖe nɔnɔmeawo ŋu bɔbɔe eye wògakpɔa dzidzɔ.
Nanewo me toto ye nana nɔnɔme sia va sua ame si.
Ale si ko ɖevi si le azɔlizɔzɔ srɔ̃m megbea anyidzedze o la, nenemae agbe madze edzi na ɖevi ne mesrɔ̃ ale si wòanɔ te ɖe kuxiwo nu o.
NU KA TAE TENƆNƆ ÐE NU NU LE VEVIE?
Dzi ɖena le ɖevi aɖewo ƒo ne wodo kpo nu, wole nɔnɔme sesẽ aɖe me tom, alo wohe nya ɖe wo ŋu.
Ðewo ya naa ta kura.
Ke hã, ele be wòase nyateƒenya vevi siawo gɔme:
Míado kpo nu le nanewo me godoo. Yakobo 3:2.
Ame sia ame toa nɔnɔme sesẽ aɖe me ɣeaɖewoɣi. Nyagblɔla 9:11.
Ðɔɖɔɖo hiã be míate ŋu asrɔ̃ nu geɖe. Lododowo 9:9.
Tenɔnɔ ɖe nu nu akpe ɖe viwòa ŋu be dzi nanɔ eƒo wòakpe akɔ kple agbemekuxiwo.
ALE SI NÀFIA VIWÒA BE WÒANƆ TE ÐE NU NU
Ne viwòa do kpo nu le nane me.
BIBLIA ƑE MƆFIAME: "Ne ame dzɔdzɔe dze anyi zi adre hã la, agafɔ. " Lododowo 24:16.
Kpe ɖe viwòa ŋu be wòada nuwo akpɔ nyuie.
Le kpɔɖeŋu me, nu kae wòawɔ ne ege le sukudodokpɔ aɖe me?
Ðewohĩ ana ta agblɔ be, "Nye ya nyemate ŋu awɔ naneke wòanyo o! "
Be nàfia ale si wòanɔ te ɖe nu nui la, kpe ɖe eŋu wòakpɔe ɖa be nu kae yeawɔ be dodokpɔa nanyo ɣebubuɣi hã.
Ne èwɔe elea la, viwòa ŋutɔ ate ŋu akpɔ kuxia gbɔ, wu be kuxia naɖu edzi.
Gake wò ŋutɔ mègakpɔ kuxia gbɔ nɛ o.
Kpe ɖe eŋu be eya ŋutɔ boŋ nadi mɔ si dzi wòato akpɔ egbɔ.
Àte ŋu abiae be: "Nu kae nèsusu be yeate ŋu awɔ be yeagase nyati ma gɔme nyuie wu ne wole efiam? "
Ne nya vɔ̃ aɖe dzɔ.
BIBLIA ƑE MƆFIAME: "Mienya ale si miaƒe agbe anɔ etsɔ o. " Yakobo 4:14.
Ame aɖeke menya nu si adzɔ etsɔ o.
Ame si nye gatɔ egbea ate ŋu ava zu hiãtɔ etsɔ; ame si le lãmesẽ me egbea ate ŋu ava zu dɔnɔ etsɔ.
Biblia gblɔ be: "Dziɖuɖu le duɖimekeke me mele afɔ ɖeablɛ me ɣesiaɣi o, dziɖuɖu le aʋa me mele kalẽwɔwɔ me ɣesiaɣi o . . . elabena azãgbe kple nuɖiɖeame li na wo katã. " Nyagblɔla 9:11.
Esi nènye dzila ta la, èwɔa tɔwò sinua be yeakpɔ ye via ta tso afɔku me.
Gake manya wɔ be nàkpɔ viwòa ta tso kuxi ɖe sia ɖe me o.
Enye nyateƒe be viwòa metsi ase nu si wòfia be dɔ nagblẽ na ame alo be ame nanɔ gakuxiwo me tom gɔme o.
Ke hã, àte ŋu akpe ɖe eŋu be wòanɔ te ɖe kuxi bubuwo abe, ne eya kple exɔlɔ̃ aɖe ƒe ƒomedodo me gblẽ alo ne miaƒe ƒometɔ aɖe ku ene nu.
Ne wogbe nya na viwòa le nu gbegblẽ aɖe si wòwɔ ta.
BIBLIA ƑE MƆFIAME: "Se aɖaŋuɖoɖo . . . ne nàdze nunya le etsɔ si gbɔna me. " Lododowo 19:20.
Ne ame aɖe gbe nya na viwò la, menye ŋlɔmi wɔm wòle le eŋu o; ke boŋ ele kpekpem ɖe eŋu be wòaɖe asi le nu gbegblẽ alo nɔnɔme gbegblẽ aɖe ŋu.
Ne èfia viwòa be wòalɔ̃ woaɖɔe ɖo la, aɖe vi na mi ame evea siaa.
Vifofo aɖe si ŋkɔe nye John gblɔ be: "Ne ètsoa viwòwo xɔna le vodada ɖe sia ɖe si wowɔna me la, womasrɔ̃ nu gbeɖe o.
Nu gbegblẽ wɔwɔ dzi koe woanɔ, eye gbe sia gbe la, ànɔ woƒe kuxiwo nu lém.
Esia ana agbea nati dzilawo kple ɖeviawo siaa. "
Aleke nàte ŋu akpe ɖe viwòa ŋu be wòalɔ̃ woagbe nya nɛ?
Ne wogbe nya na viwòa, le suku alo teƒe bubu aɖe la, ɖu ɖokuiwò dzi be màgagblɔ be mesɔ be woaɖɔe ɖo o.
Ðe ema teƒe la, àte ŋu abiae be:
"Èsusu be nu ka tae woɖɔ wò ɖo? "
"Ðe nàte ŋu awɔ asitɔtrɔ aɖewoa? "
"Ne ègakpɔ ɖokuiwò le nɔnɔme sia me ɣebubuɣi la, nu kae nàwɔ? "
Ðo ŋku edzi be ne wogbea nya na viwòa la, aɖe vi nɛ fifia kple ne eva tsi.
Dzi le nyɔnuvi aɖe kum elabe nane si wòmè la gblẽ, gake dadaa le kpekpem ɖe eŋu
Ame si nɔa te ɖe nɔnɔme sesẽwo kple vodadawo nu la, mana ta bɔbɔe ne eva le dɔ aɖe srɔ̃m o, ke boŋ ado dzi asrɔ̃e nyuie
Ðe melɔ̃na ɖe nye vodadawo dzi loo alo ɖe medanɛ ɖe ame bubuwo dzi?
Ðe meƒoa nu tso nu siwo me medo kpo nu le kple nu si mesrɔ̃ tso eme ŋua?
Ðe meɖua fewu le ame bubuwo ŋu ne woda voa?
"Míekpɔa mía viawo ta tso kuxi, fukpekpe alo vodada ɖe sia ɖe me o.
Esi wònye be menɔ te ɖe nɔnɔme mawo tɔgbi nu le nye ɖevime ta la, ekpe ɖe ŋunye metu nɔnɔme nyuiwo ɖo.
Mekpɔe be mía vi eveawo tsi va zu ame siwo da sɔ, siwo nɔa te ɖe nɔnɔme vovovowo nu, elabena míewɔ vi na wo o. " Jeff.
"Ne nye kple srɔ̃nye míeda vo ɖe mía viawo ŋu la, míeɖea kuku na wo ɣesiaɣi.
Mekpɔe be ele be dzilawo naƒo nu tso vodada aɖewo siwo wowɔ kpɔ alo kuxi aɖewo siwo me woto la ŋu na wo viwo atsɔ afia wo be nenemae agbea le ye nye ema. " James.
Ale Si Wòatsɔ Agbanɔamedzi
NU KAE WÒFIA BE WOATSƆ AGBANƆAMEDZI?
Wotea ŋu kana ɖe ame siwo lɔ̃na tsɔa agbanɔamedzi la dzi.
Woléa fɔ ɖe dɔ ŋu eye wowɔnɛ ɖe game dzi.
Ðevi suewo gɔ̃ hã ate ŋu asrɔ̃ ale si woatsɔ agbanɔamedzi tso woƒe ɖevime.
Agbalẽ aɖe (Parenting Without Borders) gblɔ be: "Ne ɖevi xɔ ɣleti wuiatɔ̃ la edina be yeawɔ nu si ye dzilawo gblɔ, ne exɔ ɣleti wuienyi la, adi be yeasrɔ̃ ye dzilawo.
Le dukɔ geɖe me la, ne ɖevi xɔ tso ƒe atɔ̃ va ɖo ƒe adre la, wo dzilawo dea aƒemedɔ aɖewo asi na wo tsɔ dzea wo mamla gɔme. "
NU KA TAE AGBANƆAMEDZI TSƆTSƆ HIÃ?
Wozãa nya "dzidzime siwo yina ʋuu gatrɔna gbɔna " tsɔ ɖɔa sɔhɛ siwo ʋu le aƒe me be yewoanɔ yewo ɖokui si gake agbea va kpeke wo si na wotrɔna vaa Papa kple Dada gbɔ.
Ɣeaɖewoɣi la, nu sia dzɔna elabe womesrɔ̃ ale si woazã ga, akpɔ aƒe dzi alo akpɔ gbe sia gbe nuhiahiãwo gbɔ o.
Eya ta anyo be nàfia viwòa ne wòanya agbanɔamedzi siwo wòava tsɔ ne eva tsi.
Agbalẽ aɖe (How to Raise an Adult) gblɔ be: "Mèganɔ nu sia nu wɔm na wo va se ɖe esime woxɔ ƒe wuienyi eye nàtutu wo aɖo ɖa be woavae dze agbea gɔme o. "
FIA VIWÒA ALE SI WÒATSƆ AGBANƆAMEDZI
De aƒemedɔwo asi nɛ.
BIBLIA ƑE MƆFIAME: "Kutrikuku ɖe dɔwɔwɔ ŋu hea viɖe vanɛ. " Lododowo 14:23.
Ðevi suewo dina be yewoanɔ yewo dzilawo ŋu awɔ dɔ.
Àte ŋu awɔ didi sia si le viwòa me ŋu dɔ ade aƒemedɔ aɖewo asi nɛ.
Gake dzila aɖewo medina be yewoawɔe nenema o.
Wogblɔna be sukudɔdeasi gbogbo aɖewo li kɔ ɖe wo dzi gbe sia gbe xoxo, eya ta nu ka tae yewoagatsɔ agba bubu akpee na wo?
Ke hã ɖevi siwo wɔa aƒemedɔwo la kpɔa dzidzedze le suku wu, elabena aƒemedɔwo wɔwɔ nana wosrɔ̃a ale si woaxɔ dɔdeasiwo eye woawɔ wo awu enu.
Agbalẽa (Parenting Without Borders) gblɔ kpee be: "Ne míeŋe aɖaba ƒu didi si le ɖeviawo me be yewoakpe asi ɖe aƒemedɔwo ŋu dzi esime wonye ɖeviwo la, wova susuna be mehiã be yewoakpe asi ɖe ame bubuwo ŋu o. . . .
Azɔ hã wova nɔa mɔ kpɔm be woawɔ nu sia nu na yewo. "
Abe ale si agbalẽa ƒe nya fia ene la, aƒemedɔwo wɔwɔ kpena ɖe ɖeviwo ŋu be woaganye ɖokuitɔdilawo o, ke boŋ woasrɔ̃ ale si woakpe ɖe ame bubuwo ŋu.
Aƒemedɔwo wɔwɔ kpena ɖe ɖeviwo ŋu wokpɔnɛ be yewowɔa akpa vevi aɖe le ƒomea me eye agba le yewo dzi be yewoawɔe.
Kpe ɖe viwòwo ŋu woalɔ̃ ɖe woƒe vodadawo dzi.
BIBLIA ƑE MƆFIAME: "Se aɖaŋuɖoɖo, eye nàxɔ amehehe, ne nàdze nunya le etsɔ si gbɔna me. "
Lododowo 19:20. Ne viwò wɔ vodada aɖe le kpɔɖeŋu me, egblẽ ame aɖe ƒe nane evɔ meɖoe o la, mègaɣla eta o.
Na viwòa nakpɔ nu gbegblẽa me tsonu, le go sia me la, kpe ɖe eŋu wòaɖe kuku eye ne anya wɔ la wòaɖo nua teƒe.
Ne ɖevi kpɔe be ye gbɔe vodadaa tso la, asrɔ̃ nu tso eme be
yeato nyateƒe alɔ̃ ɖe vodadawo dzi
yeaganɔ fɔ bum ame bubuwo o
yeaganɔ ye ɖokui nu ɖem o
yeaɖe kuku, ne ehiã
Vifofo aɖe le kpekpem ɖe viaŋutsuvi ŋu be wòade tsi ati aɖe
Ðevi siwo srɔ̃ ale si woatsɔ agbanɔamedziwo le ɖevime la ate ŋu ava tsɔ agbanɔamedziwo nyuie ne wotsi
Ðe meléa fɔ ɖe dɔ ŋu, wɔa nu ɖe ɖoɖo nu, eye menɔa game dzia?
Ðe vinyewo kpɔnɛ be mewɔa aƒemedɔwoa?
Ðe melɔ̃na ɖe nye vodadawo dzi eye meɖea kuku ne ehiã?
"Tso vinyewo ƒe ɖevime ke la, wokpena ɖe ŋunye ne mele fiẽnu ɖam.
Ne mele nu nyanyãwo ŋem la, woawo hã kpea asi ɖe ŋunye.
Ne mele nuwo ŋu tutum la, woawo hã wowɔnɛ.
Dɔwɔwɔ dzɔa dzi na wo.
Edzɔa dzi na wo be yewoanɔ ŋunye anɔ nu siwo wɔm mele la ke wɔm.
Mɔ sia dzie woto srɔ̃ ale si woatsɔ agbanɔamedziwo. "
Laura. "Gbe ɖeka, mena mía via ƒo ka na mía xɔlɔ̃ aɖe eye wòɖe kuku nɛ ɖe nane si wòwɔ ɖe eŋu la ta.
Esi wònɔ tsitsim la, míena wòɖe kuku ɖe nya aɖe si wògblɔ gake megblɔe nyuie o la ta, eye esia kpe ɖe eŋu wòsrɔ̃ ale si wòaɖe kuku faa ne eda vo. " Debra.
VODADA ME TSONUWO ƑE VIÐEWO
Jessica Lahey si nye nufiala ŋlɔ ɖe Atlantic magazine me be: "Ðeviwo daa vo, eye ne woda vo la, ele vevie be dzilawo naɖo ŋku edzi be nu siwo ɖeviwo asrɔ̃ tso vodada me tsonuwo me aɖe vi na wo.
Ƒe sia ƒe la, nye sukuvi siwo ge le dodokpɔ me gake wo dzilawo mexɔ na wo o, ke boŋ wode dzi ƒo na wo be woasrɔ̃ nu geɖe wu ale be woadze agbagba ɣebubuɣi lae ‘kpɔa dzidzedze’ kple dzidzɔ eye nu va dzea edzi na wo le agbe me wu. "
Ale Si Ame Tsitsiwo Ƒe Mɔfiame Le Vevie
NU KAE AME TSITSIWO ƑE MƆFIAME BIA?
Ðeviwo hiã na mɔfiame kple aɖaŋuɖoɖo tso ame tsitsiwo gbɔ.
Esi nènye dzila ta la, wòe wòle be nàwɔ dɔ ma; le nyateƒe me la, wò agbae.
Ke hã ame tsitsi bubuwo hã ate ŋu afia nu viwòwo.
NU KA TAE AME TSITSIWO ƑE MƆFIAME HIÃ?
Le dukɔ geɖe me la, ɖeviwo metea ŋu dea ha kple ame tsitsiwo o.
Bu nya siawo ŋu kpɔ:
Ðeviwo zãa ŋkekea ƒe akpa gãtɔ le suku, afi si sukuviwo sɔ gbɔ wu nufialawo kple ame tsitsi bubuwo le.
Ne wokpa tso suku va aƒe me la, aƒea me tsia ƒuƒlu elabe wo dzilawo yi dɔ me.
Numekuku aɖe si wowɔ le Amerika ɖee fia be ɖevi siwo xɔ tso ƒe 8 va se ɖe 12 zãa gaƒoƒo ade le mama dedie nu ɖe television, haƒoƒo kple video dzi fefewo ŋu gbe sia gbe.
Agbalẽ aɖe (Hold On to Your Kids) gblɔ be: "Egbea ɖevi geɖe le tɔtrɔm ɖe wo hatiwo ŋu hena mɔfiame, wole wo hatiwo srɔ̃m eye woxɔa aɖaŋuɖoɖo le wo gbɔ tsɔ wu be woatrɔ ɖe dada, papa, nufialawo kple ame tsitsi bubuwo ŋu. "
ALE SI NÀFIA MƆ VIWÒ
Kpɔ vovo ɖe viwòwo ŋu.
BIBLIA ƑE MƆFIAME: "Mla ɖevi ɖe mɔ si wòato la ŋu; ne eva tsi hã mate ɖa le edzi o. " Lododowo 22:6.
Le dzɔdzɔme nu la, ɖeviwo kpɔa mɔ be yewo dzilawo nafia mɔ yewo.
Le nyateƒe me la, numekulawo gblɔ be ne ɖeviwo le sɔhɛme ɖom gɔ̃ hã, wodea asixɔxɔ wo dzilawo ƒe aɖaŋuɖoɖowo ŋu wu wo hatiwo tɔ.
Agbalẽnyalagã Laurence Steinberg gblɔ le agbalẽ si nye You and Your Adolescent me be: "Dzilawo ƒe nya gakpɔa ŋusẽ ɖe wo viwo ƒe nɔnɔme kple nuwɔnawo dzi ne wole sɔhɛ me ɖom. "
Egblɔ kpee be: "Sɔhɛwo dina be yewoanya nu si susum yewo dzilawo le, eye woɖoa to nya siwo wogblɔna nenye be womelɔ̃na ɖe wo katã dzi ɣesiaɣi o hã. "
Esi wònye be didi sia le wo me ta la, wɔ mɔnukpɔkpɔ ma ŋu dɔ.
Kpɔ vovo ɖe viwòwo ŋu eye nàgblɔ wò susuwo, nu siwo ŋu nèdea asixɔxɔe kple wò nuteƒekpɔkpɔwo na wo.
Di ame tsitsi aɖe si viwòa ate ŋu asrɔ̃.
BIBLIA ƑE MƆFIAME: "Ame si zɔna kple nunyalawo la, adze nunya. " Lododowo 13:20.
Ðe nènya ame tsitsi aɖe si ɖoa kpɔɖeŋu nyui si viwòa ate ŋu asrɔ̃a?
Ne nenemae la, nu ka tae màwɔ ɖoɖo be viwòa nanɔ ha dem kplii o?
Ke hã mègaɖe ta le agba si le dziwò abe dzila ene la te o.
Gake dzideƒonamenya siwo ame tsitsi si dzi nèka ɖo, si nènya be magblẽ nu le ye via ŋu o, agblɔ na viwòa la, ate ŋu awɔ akpa vevi aɖe le hehe si nam nèlee me.
Le Biblia me la, esi Timoteo tsi gɔ̃ hã la, ha si wòde kple apostolo Paulo ɖe vi nɛ ŋutɔ eye wòɖe vi na Paulo hã. Filipitɔwo 2:20, 22.
Egbea megabɔ be ƒomewo nanɔ teƒe ɖeka kple wo tɔgbuiwo, mamawo, nyruiwo, tɔgãwo, tasiwo, nɔɖiwo kple ƒometɔ bubuwo o.
Ne nenemae wòle le gowòme la, dze agbagba be nàna mɔnukpɔkpɔ viwò be wòade ha kple ame tsitsi siwo si nɔnɔme nyui siwo nàdi be woasu ye via si la le.
Nyɔnu aɖe tsɔ eƒe foto xoxowo le nyɔnuvi aɖe fiam
Ne ɖevi aɖe ɖoa to ame tsitsi ƒe mɔfiame la, etea ŋu va dzea nunya eye wòdzena le eŋu emegbe be etsi le susu me
Ðe meɖoa kpɔɖeŋu nyui si vinyewo asrɔ̃a?
Ðe menana vinyewo kpɔnɛ be nye hã metrɔna ɖe ame siwo kpɔ nuteƒe wum la ŋu srɔ̃a nu tso wo gbɔa?
Ðe mekpɔa vovo ɖe vinyewo ŋu tsɔ ɖenɛ fiana be wole vevie nama?
"Ɣeaɖewoɣi ne nye ŋku biã ɖe dɔ aɖe ŋu la, vinyenyɔnua gblɔna be yedi be yeaɖo dze tso nya aɖe ŋu.
Mekpɔa egbɔ be meɖo toe, ne ahiã be mana wòalala ɣeyiɣi vi aɖe gɔ̃ hã ale be mate ŋu aɖo toe bliboe.
Nye kple srɔ̃nye míedzea agbagba be míaɖo kpɔɖeŋu nyui ne wòakpɔe be míawo ŋutɔwo hã míenɔa agbe ɖe nu siwo fiam míelee la nu. " David.
"Esi míedzi mía vinyɔnua la, nye kple srɔ̃nye míetso nya me be madzudzɔ dɔwɔwɔ anɔ aƒe me akpe asi ɖe ɖevia hehe ŋu.
Nyametsotso ma mevem o.
Ehiã vevie ŋutɔ be dzilawo nawɔ wotɔ sinua anɔ wovia ŋu ne anya wɔ, ale be ɖevia nate ŋu axɔ mɔfiame nyuitɔ.
Vevietɔ wu la, ne èli akpe ɖe viwòa ŋu la, akpɔe be ètsɔ ɖe le eme na ye. " Lisa.
NE WODEA HA KPLE AME TSITSIWO
"Esi vinyewo nɔ tsitsim la, wode ha kple ame tsitsi vovovowo, eye esia kpe ɖe wo ŋu wonya nu siwo me woto.
Le kpɔɖeŋu me, esi mamanye gblɔ na wo be le yeƒe ɖevime la, yewoƒe ƒomeae nye ame gbãtɔ siwo xɔ elektrikkaɖi ɖe aƒe me la, ewɔ nuku na wo.
Egblɔ na wo be nutoa me tɔwo vaa yewoƒe aƒe me va tɔna ɖe dzodoƒea be yewoakpɔ ale si wosia akaɖia kple ale si wotsinɛ.
Nya ma na vinyewo kpɔ ale si agbea nɔ tsã va yi.
Esi wose nya mawo tso wo mama gã nu la, eva na be wodea bubu eya kple ame tsitsi bubuwo ŋu.
Ne ɖeviwo dea ha kple ame tsitsiwo geɖe wu wo hatiwo la, ana woasrɔ̃ nu geɖe le agbe me. " Maranda.
Ale Si Wòaɖe Nɔnɔme Nyuiwo Afia
NU KAWOE NYE NƆNƆME NYUIWO?
Ame siwo si nɔnɔme nyuiwo le la nya nu si nye nyui kple vɔ̃ nyuie.
Nu si nye nyui kple vɔ̃ le wo gome la, menɔa te ɖe nɔnɔme si me wole dzi o.
Ke boŋ enɔa te ɖe mɔfiame siwo nu wonɔa agbe ɖo la dzi, ne amewo mele wo kpɔm o gɔ̃ hã.
NU KA TAE NƆNƆME NYUIWO LE VEVIE?
Ðeviwo sea nya totro gbogbo aɖewo ku ɖe nu si nye nyui kple vɔ̃ ŋu le dze siwo woɖona kple wo hati sukuviwo, ha siwo wosena, film kple television dzi wɔna siwo wokpɔna me.
Nu siawo siwo wosena, nana wotɔtɔna le nu si wonya tso nyui kple vɔ̃ ŋu la ŋu.
Esia nye nyateƒe vevietɔ le woƒe sɔhɛmenɔɣi.
Agbalẽ aɖe (Beyond the Big Talk) gblɔ be ɣemaɣie nye "ɣeyiɣi si me wòle be woase egɔme be wo hatiwo kple nyadzɔdzɔgblɔmɔnuwo aƒoe ɖe wo nu be woaxɔ ŋkɔ ale be amewo nalɔ̃ woƒe nya, eye ele be woasrɔ̃ ale si woatso nya me wòawɔ ɖeka kple nu si wonya be enye nyui kple vɔ̃ ɣesiaɣi, ne ema mewɔ ɖeka kple wo xɔlɔ̃wo ƒe didiwo o hã. "
Edze ƒãa be ele be woadze hehenana ɖeviwo gɔme hafi woaɖo sɔhɛ me.
ALE SI NÀFIA NƆNƆME NYUIWO VIWÒ
Fia nu si nye nyui kple vɔ̃ ɖevia.
BIBLIA ƑE MƆFIAME: "Ame tsitsiwo . . . na hehe woƒe nugɔmeseseŋutetewo . . . be woate ŋu ade vovo nyui kple vɔ̃ dome. "
Hebritɔwo 5:14.
Zã nu siwo dzɔna gbe sia gbe eye nàna vovototoa nadze: "Nyateƒetotoe nye ema; nyateƒematomatoe nye ema. "
"Nuteƒewɔwɔe nye ema; nuteƒemawɔmawɔe nye ema. "
"Dɔmenyonyoe nye ema; menye dɔmenyonyoe nye ema o. "
Ne èwɔnɛ nenema la, eteƒe madidi o, viwòa ƒe nuwɔna asɔ kple nu si wònya.
Ðe nu si tae nane nyo alo menyo o la me.
Le kpɔɖeŋu me, bia nyawo abe: Nu ka tae wònyo be woato nyateƒe?
Aleke alakpadada ate ŋu agblẽ xɔlɔ̃wo dome?
Nu ka tae fififi menyo o?
Kpe ɖe eŋu be wòabu nuwo ŋu nyuie ale be wòate ŋu atu ŋutete si akpe ɖe eŋu wòade vovo nyui kple vɔ̃ dome la ɖo.
Te gbe ɖe vi si nɔnɔme nyuiwo ɖena dzi.
Àte ŋu agblɔ be: "Ne ètoa nyateƒe la, amewo aka ɖe dziwò " alo "ne ènyoa dɔme la, amewo alɔ̃ ate ɖe ŋuwò. "
Na ƒomea me tɔwo katã naɖe nɔnɔme nyuiwo afia.
BIBLIA ƑE MƆFIAME: "Minɔ mia ɖokui me dzrom kpɔ ne mianya ame siwo ƒomevi mienye. " 2 Korintotɔwo 13:5.
Ele be ƒomea me tɔwo katã naɖe nɔnɔme nyuiwo afia ale be nàte ŋu agblɔ nyateƒetɔe be:
"Míedaa alakpa le míaƒe ƒomea me o. "
"Míetua kɔ ame alo bluna ɖe ame ta o. "
"Míedaa gbe ɖe ame gbɔ alo dzua ame o. "
Esia ana viwòa nakpɔe be menye sewo koe nɔnɔme nyuiwo nye o, ke boŋ wonye nu siwo wonya na ƒomea.
Dzro nɔnɔme nyui siwo nu ƒomea nɔa agbe ɖo me kple viwòa edziedzi.
Zã nu siwo dzɔna gbe sia gbe nàtsɔ afia nui.
Àte ŋu atsɔ nu siwo nu mienɔa agbe ɖo asɔ kple esiwo dzena le nyadzɔdzɔwo me alo esiwo wòsena le suku.
Bia nyawo abe: "Ne wòe ɖe, nu kae nàwɔ? "
"Ne míaƒe ƒomeae la, anye nu kae míawɔ? " la ene viwòa.
Do ŋusẽe be wòalé nu nyui wɔwɔ me ɖe asi.
BIBLIA ƑE MƆFIAME: "Milé dzitsinya nyui me ɖe asi. " 1 Petro 3:16.
Kafui ɖe nɔnɔme nyuiwo ta.
Ne viwò ɖe nɔnɔme nyui aɖe fia la, kafui ɖe eta, eye nàgblɔ nu si tae la nɛ.
Le kpɔɖeŋu me, àte ŋu agblɔ be: "Ètoa nyateƒe.
Melɔ̃ wò ɖe esia ta. "
Ne viwò ʋu nu gbegblẽ aɖe si wòwɔ me na wò la, kafui tso dzi me ɖe ale si wòto nyateƒee ta, hafi nàɖɔe ɖo.
Ðɔe ɖo ne eda vo.
Kpe ɖe eŋu wòakpɔ vodada aɖe si wòwɔ la me tsonu.
Na ɖevia nanya nu gbegblẽ si wòwɔ kple ale si eƒe nuwɔna mesɔ kple nɔnɔme nyui siwo nu ƒomea nɔa agbe ɖo o.
Dzila aɖewo medina be yewo vi ‘nase veve’ ɖe nu gbegblẽ aɖe si wòwɔ ta o, gake ne èkpe ɖe eŋu wòkpɔ nu gbegblẽ si wòwɔ la, akpe ɖe eŋu be dzitsinya nyui nanɔ esi eye wòanya nu si nye nyui kple vɔ̃ emegbe.
Nyɔnuvi aɖe kpɔe esi nɔa le nyɔnu aɖe si ƒe gakotokuvi ge la tsɔm be yeatsɔ anɛ
Ðevi siwo kpɔnɛ be wo dzilawo toa nyateƒe la, tea ŋu va ɖua tetekpɔwo dzi eye wotoa nyateƒe, ne ame aɖeke mele wo kpɔm o gɔ̃ hã
Ðe vinyewo kpɔnɛ le nye nuwɔna kple nyagbɔgblɔwo me be menɔa agbe ɖe nu siwo nu míaƒe ƒomea nɔa agbe ɖo la nua?
Ðe nye kple srɔ̃nye siaa míenɔa agbe ɖe nu siwo tututu nu míaƒe ƒomea nɔa agbe ɖo la nua?
Ne nyemete ŋu wɔ ɖe se aɖe dzi le ƒomea me o la, ɖe mesusuna alo gblɔna be, "Se ma mebla ame tsitsiwo oa "?
"Ne ame aɖe ɖe nɔnɔme nyui aɖe fia eye nu nyuiwo do tso eme la, míetsɔa ema sɔna kple ame bubu si wɔ tiatia gbegblẽ aɖe kple nu si do tso eme, eye míezãa wo tsɔ fiaa nu mía viawo.
Ne mía viwo gblɔ tiatia gbegblẽ aɖe si wo hati aɖe wɔ la, míezãa mɔnukpɔkpɔa dzroa eme kpli wo ale be woagaɖe afɔ ma tɔgbi o. " Nicole.
"Esi mía vinyɔnua nɔ sue la, míegblɔna nɛ be tiatia eve koe li wòate ŋu awɔ, ɖeka nyo, ɖeka menyo o, eye míeƒoa nu tso ɖe sia ɖe kple emetsonuwo ŋu.
Esia kpe ɖe eŋu wòsrɔ̃ ale si wòatso nya me.
Esia ɖe vi nɛ ŋutɔ, elabe èɖanye ɖevi alo ame tsitsi o, àtso nya me le nuwo ŋu godoo. " Yolanda.
Nu Bubu Siwo Akpe Ðe Dzilawo Ŋu
Nyɔnu aɖe le Biblia xlẽm
Abe ale si nàde dzesii ene la, Biblia mee aɖaŋuɖoɖo siwo dze le magazine sia me la tso.
Aɖaŋuɖoɖo nyuitɔ kekeake siwo aɖe vi na ƒomea me tɔ ɖe sia ɖe la le Biblia me.
Mɔfiame siwo le eme ate ŋu akpe ɖe ame ŋu be wòabu nuwo ŋu nyuie eye wòatso nya me nyuie hã. Lododowo 1:1-4.
BIBLIA LA ÐO AGBEMEBIABIA VEVI AÐEWO ŊU, ÐEWOE NYE:
Nu ka tae míele agbe?
Mawue nana míekpea fua?
Nu kae dzɔna ɖe ame dzi ne eku?
Míadi be wò ŋutɔ nàdi ŋuɖoɖo na biabia siawo kple bubuwo le Biblia me.
Kpɔ video si nye Nu Ka Tae Wònyo Be Nàsrɔ̃ Biblia?
Ʋu jw.org/ee.
Amegbetɔwo Ƒe Dedienɔnɔ Ðo Afɔku Me
Nyatakaka aɖe gblɔ be: "Ele eme be amegbetɔwo yi ŋgɔ egbea le mɔ̃ɖaŋununya, dzɔdzɔmeŋutinunya kple ganyawo me ale gbegbe . . .
Togbɔ be ele alea hã la, edze abe fifia boŋue [dunyahehe, ganyawo kple dzɔdzɔmenuwo] dome le gbegblẽm wu ene. " The Global Risks Report 2018, World Economic Forum.
NU KA TAE AME ŊKUTA GEÐEWO TSI DZI ÐE AMEGBETƆWO KPLE ANYIGBAA SIAA ƑE ETSƆME ŊU?
BU KUXI SIWO DZE ŊGƆ MÍ LA DOMETƆ AÐEWO ŊU KPƆ.
Kɔmpiuta si womele zazãm o
INTERNET DZI NU VLO WƆWƆ: Nyadzɔdzɔgbalẽ si nye The Australian gblɔ be: "Afɔku va le internet zazã le ŋkeke siawo me ŋu ale gbegbe.
Eva zu teƒe si ɖevigbɔdɔlawo, ŋutasẽnuwɔlawo kple ame siwo dea dzre amewo dome bɔ ɖo.
Amewo ƒe nyatakakawo fifi to internet dzi le dzidzim ɖe edzi ŋutɔ le xexea me. . . .
Internet la na amegbetɔwo ƒe vɔɖivɔ̃ɖi kple tagbɔsesẽ va dze nyuie. "
Asi aɖewo le ga lɔm
ALE SI GANYAWO MELE ÐEKA O: Le habɔbɔ aɖe (Oxfam International) ƒe nyatakaka nyitsɔ laa nu la, nunɔamesi si le hiãtɔ siwo katã le xexea me si ƒe afã ye le gatɔ gã enyi siwo le xexea me la si.
Habɔbɔa gblɔ be: "Ganyawo ƒe toyiyi wɔe be gatɔwo le ga kpɔm ɖe edzi eye hiãtɔwo hã le ahe dam ɖe edzi. "
Ame aɖewo le vɔvɔ̃m be gatɔwo ƒe gakpɔkpɔ kple hiãtɔwo ƒe ahedada awɔe be amewo nava dze aglã.
Bɔmbwo
AƲAWƆWƆWO KPLE YOMETITIWO: Dukɔ Ƒoƒuawo Ƒe Sitsoƒedilawo Ƒe Habɔbɔ aɖe gblɔ le ƒe 2018 me be: "Sitsoƒedilawo le dzidzim ɖe edzi fifia wu ɣeyiɣi ɖe sia ɖe. "
Aʋawɔwɔ alo yometiti na be ame siwo wu miliɔn 68 ʋu le woƒe aƒewo me.
Nyatakakaa gblɔ be: "Le sɛkɛnd eve ɖe sia ɖe me la, eva zua dzizizi na ame ɖeka ya teti be wòaʋu le eƒe aƒe me. "
Dzudzɔbabla kɔtɔɔ si le dodom tso dzudzɔtoƒe aɖe le yame gblẽm
DZƆDZƆMENUWO DOME LE GBEGBLẼM: Habɔbɔ aɖe (The Global Risks Report 2018) gblɔ be: "Nu miemiewo kple lã ƒomevi aɖewo le tsɔtsrɔ̃m eye ɖiƒoƒo yame kple atsiaƒu le nu gblẽm le amegbetɔwo ƒe lãmesẽ ŋu ale gbegbe. "
Azɔ hã, le dukɔ aɖewo me la, nudzodzoevi aɖewo le tsɔtsrɔ̃m kabakaba.
Esi wònye nudzodzoeviwo wɔa akpa vevi aɖe hafi atiwo tsena ta la, dzɔdzɔmeŋutinunyalawo le nu xlɔ̃m be woƒe tsɔtsrɔ̃a agblẽ nu le míaƒe xexea ŋu vevie.
Adzakpowo hã dome le gbegblẽm.
Dzɔdzɔmeŋutinunyalawo bu akɔnta be adzakpo siwo le xexea me ƒe afã kloe tsrɔ̃ le ƒe 30 siwo va yi me.
Ðe amegbetɔwo ŋutɔ ate ŋu awɔ tɔtrɔ siwo hiã ale be xexea nanɔ dedie eye ame naɖe dzi ɖi wua?
Ame aɖewo susu be egbɔkpɔnuawo ƒe ɖee nye be woafia nu amewo tso kuxiawo ŋu.
Ne nenemae la, ke nufiafia ka ƒomevie wòanye?
Nyati siwo akplɔe ɖo la aɖo biabia siawo ŋu.
Nu Si Koŋ Akpɔ Míaƒe Kuxiwo Gbɔ
Èsusu be amegbetɔwo ate ŋu akpɔ ta na kuxi gbogbo siwo wɔe be ŋutifafa kple dedienɔnɔ bɔ mí si na be míaƒe etsɔme ɖo afɔku me la gbɔa?
Ne míedi be míakpɔ ta na kuxiawo ŋutɔŋutɔ la, ke ele be míadi kuxiawo ƒe ke.
Le kpɔɖeŋu me, Tom dze dɔ eye emegbe wòku.
Nu ka tae wòku?
Ðɔkta si gbɔ wokplɔ Tom vɛ hafi wòku la gblɔ be: "Esi wòdze dɔ teti la, meva susu me na ame aɖeke be yeadi nu si koŋ na wòdze dɔa o. "
Edze abe atike siwo ana Tom ƒe lãmea naka ɖe eme koe ɖɔkta siwo kpɔ egbɔ va yi la nɛ ene.
Ðe wòanye be nu ma tɔgbi wɔmee amegbetɔwo le be yewoatsɔ akpɔ xexea ƒe kuxiwo gbɔa?
Le kpɔɖeŋu me, ne dziɖuɖuwo di be yewoaɖe nu vlo wɔwɔwo ɖa la, wowɔa sewo, dea videoɖemɔ̃wo teƒewo eye wonana poliswo léa fɔ ɖe woƒe dɔwo ŋu wu.
Togbɔ be mɔnu siawo wɔa dɔ hã, womekpɔa kuxiawo gbɔ keŋkeŋ o.
Ale si amewo wɔa nui ɖea woƒe tamebubu, seselelãme kple woƒe didiwo fiana.
Daniel si le Anyiehe Amerika dukɔ aɖe si ƒe ganyawo le gbegblẽm me gblɔ be: "Nu dze edzi na mí va yi.
Míevɔ̃na be adzogliwo ava dze mía dzi o.
Gake fifiaa, du alo kɔƒe aɖeke meli si me tomefafa le o.
Ganyawo ƒe gbegblẽ wɔe be ale si tututu ame geɖe le la va dze ƒãa wonye ŋubiãlawo eye womedea bubu agbe alo amewo ƒe nunɔamesiwo ŋu o. "
Ŋutsu aɖe si míayɔ be Elias si le Asia dukɔ aɖe me la si aʋa eye emegbe wova srɔ̃ Biblia kplii.
Egblɔ be: "Ðekakpui geɖe siwo le mía de la ƒe ƒometɔwo kple subɔsubɔha siwo me wole siwo de dunyaheha aɖe dzi la de dzi ƒo na wo be woawɔ aʋaa ne woaxɔ ŋkɔ.
Wogblɔ nya mawo ke na ame siwo nye woƒe futɔwo hã!
Esiawo katã na mekpɔ ale si wòwɔ nublanui be woaɖo ŋu ɖe dziɖula siwo nye amegbetɔwo ŋu. "
Biblia gblɔ be:
"Amegbetɔ ƒe dzimesusu nye vɔ̃ tso eƒe ɖevime ke. " 1 Mose 8:21.
"Ame ƒe dzi la, alakpatɔ wònye wu nuwo katã, eye enu menya léna o.
Ame kae ate ŋu adze sii? " Yeremiya 17:9.
"Dzi mee susu vɔ̃wo, amewuwuwo, . . . matrewɔwɔwo, fififiwo, [kple] aʋatsoɖaseɖiɖiwo doa go tso. " Mateo 15:19.
Amegbetɔwo mete ŋu le nɔnɔme gbegblẽ siwo le mía me la nu lém o.
Le nyateƒe me la, gbegblẽm ɖe edzi koe nɔnɔmeawo le abe ale si ko wòle le kuxi siwo ŋu míeƒo nu tsoe le nyati si do ŋgɔ me ene.
(2 Timoteo 3:1-5) Eye ele alea togbɔ be sidzedze geɖe va su amegbetɔwo si eye mɔ siwo dzi míetona xɔa nyatakakawo alo ɖoa wo ɖa va nyo ɖe edzi fifia wu hã!
Ne nenemae la, nu ka tae amegbetɔwo mate ŋu ana ŋutifafa nanɔ xexea me eye míanɔ dedie o?
Ðe esia gbɔ nu si amegbetɔwo ate ŋu awɔ ŋua?
Ðe míele nu si mate ŋu adzɔ o tem kpɔa?
ÐE MÍELE NU SI MATE ŊU ADZƆ O TEM KPƆA?
Ne amegbetɔwo ate ŋu ato nukumɔ aɖe dzi awɔ nane tso nɔnɔme gbegblẽ siwo le amewo si ŋu hã la, womate ŋu ana ame sia ame nanɔ dedie le xexea me o.
Elabe seɖoƒe li na nu siwo amegbetɔwo ate ŋu awɔ.
Nyateƒea koe nye be: "Ŋusẽ mele amegbetɔ si be eya ŋutɔ nafia mɔ eƒe zɔzɔme o. "
(Yeremiya 10:23) Ɛ̃, womewɔ amegbetɔ be wòafia mɔ eɖokui o.
Le nyateƒe me la, womewɔ amegbetɔ be wòaɖu nɔvia amegbetɔ dzi o abe ale si ko womewɔe be wòanɔ tsi me alo yame o ene!
Ame eve aɖewo tsyɔ nu ŋɔtinu le tsi ƒum eye wole gbɔgbɔm to eme
Womewɔ amegbetɔ be wòaɖu nɔvia amegbetɔ dzi o abe ale si ko womewɔe be wòanɔ tsi me o ene
Bu nya sia ŋu kpɔ: Ðe amewo dina be yewo hatiwo nagblɔ ale si yewoanɔ agbee alo nɔnɔme nyui siwo wòle be wòanɔ yewo si la na yewoa?
Ðe amewo dina be woagblɔ ale si wòle be woabu nuwo abe fuɖeɖe alo ame si tɔgbi wòle be woatso kufia na alo ale si woahe wo viwo na yewoa?
Nya siwo dea mama amewo me la dometɔ ʋɛ aɖewo koe nye esiawo.
Eya ta togbɔ be asesẽ be míaxɔe ase hã la, susu le nya si Biblia gblɔ me.
Amegbetɔ medze o eye ŋutete mele esi be wòaɖu ame bubuwo dzi o.
Ekema ame ka ŋue míatrɔ ɖo?
Ŋuɖoɖoa koe nye be míatrɔ ɖe mía Wɔla ŋu.
Eyae wɔ mí!
Meŋlɔ mí be abe ale si ame aɖewo susunɛ ene o.
Le nyateƒe me la, ale si wòtsɔa ɖe le eme na mí la dze le Biblia ƒe aɖaŋuɖoɖo siwo me nunya le la me.
Ne míese agbalẽ tɔxɛ ma me nyawo gɔme la, ana míadze si mía ɖokuiwo nyuie wu.
Eye akpe ɖe mía ŋu míase nu siwo gbɔ amegbetɔwo ƒe kuxiwo tso la gɔme.
Ana míase nu si tae Germanytɔwo ƒe xexemenunyala aɖe gblɔ be, "amewo kple dziɖuɖuwo mesrɔ̃ naneke tso nu siwo dzɔ va yi me o, eye wometrɔ woƒe nɔnɔme o " hã gɔme.
BIBLIA ƑE AÐAŊUÐOÐO KPƆA MÍA TA!
Yesu gblɔ be: "Nunya ƒe viwo [alo emetsonuwo] katãe wotsɔ tsoa afia dzɔdzɔe nɛ. "
(Luka 7:35) Nunya ma ƒe kpɔɖeŋu dze le Yesaya 2:22 afi si gblɔ be: "Midzudzɔ ŋuɖoɖo ɖe amegbetɔ gbɔlo " ŋu.
Aɖaŋuɖoɖo nyui ma ate ŋu akpe ɖe mía ŋu be míaganɔ ŋu ɖom ɖe nu siwo mava eme o ŋu o.
Kenneth si le Dziehe Amerika du aɖe si me ŋutasẽnuwɔwɔ bɔ ɖo me gblɔ be: "Dunyahelawo doa ŋugbe be yewoana nuwo naka ɖe eme, gake gbeɖegbeɖea koe.
Ale si wodo kpo nui la nye kpeɖodzi be nya si Biblia gblɔ nye nyateƒe eye nunya le eme. "
Daniel si ƒe nya míegblɔ va yi ŋlɔ bena: "Nu siwo dzɔna gbe sia gbe na mekpɔe be amegbetɔ mate ŋu aɖu ehavi dzi wòanyo o. . . .
Ne ga le ame si le gadzraɖoƒe alo wode ga adzɔ aɖe me gɔ̃ hã menye kpeɖodzi be ame anɔ dedie le etsɔme o.
Mekpɔ eteƒe ame geɖe ƒe dzi gbã esi wonɔ ŋu ɖom ɖe nu siawo tɔgbi ŋu ta. "
Menye ɖeko Biblia kpe ɖe mía ŋu be míaganɔ ŋu ɖom ɖe nu siwo mava eme o ŋu ko o.
Enaa mɔkpɔkpɔ hã mí abe ale si míava kpɔe ene.
NYA VEVITƆ
BIBLIA ƑE AÐAŊUÐOÐO SIWO ME NUNYA LE KPE ÐE MÍA ŊU MÍESE NU SIWO TAE AMEGBETƆWO DO KPO NU KPLE NU SIWO GBƆ WOƑE KUXIWO TSO LA GƆME
Ele Be Amewo Nasrɔ̃ Ale Si Woanɔ Agbe Nyui
Esi sukuvi aɖewo yina tsaɖiƒe la, wotso ŋutsuvi ƒewuivi aɖewo nu be wozi wo hati ŋutsuviawo dometɔ ɖeka dzi dɔ egbɔ.
Ðevi siawo dea suku xɔŋkɔ aɖe si menye dziɖuɖu tɔ o la le Canada.
Le nudzɔdzɔ sia megbe la, aƒetɔ Leonard Stern ŋlɔ ɖe nyadzɔdzɔgbalẽ si nye Ottawa Citizen me be: "Ne sɔhɛ aɖe ƒe susu ɖa, ele suku xɔŋkɔ aɖe dem eye kesinɔnuwo le esi hã, ema mawɔe be wòanɔ agbe nyui kokoko o. "
Aƒetɔ Stern gblɔ kpee be: "Zi geɖe la, taɖodzinu vevi si gbɔ míekpɔa mɔ be dzilawo naɖoe nye be woafia nu si nye agbe nyui nɔnɔ wo viwo.
Nyateƒeae nye be nu si ŋu dzila geɖe tsia dzi ɖo koe nye be yewo viwo nade suku alo nu nadze edzi na wo le agbe me. "
Nyateƒee wònye be sukudede le vevie.
Gake suku nyuitɔ kekeake gɔ̃ hã mate ŋu akpe ɖe ame ŋu wòatsri nɔnɔme gbegblẽwo alo dzodzro vɔ̃wo o.
Ekema afi kae míate ŋu atrɔ ɖo asrɔ̃ nu siwo akpe ɖe ame ŋu wòatsri nɔnɔme gbegblẽwo eye wòasrɔ̃ nɔnɔme nyuiwo?
BIBLIA ATE ŊU AFIA NU AME BE EƑE AGBƆNƆNƆ NANYO ÐE EDZI
Biblia le abe ahuhɔ̃e ene.
Ne míexlẽe la, enana míekpɔa míaƒe gbɔdzɔgbɔdzɔwo dzea sii nyuie.
(Yakobo 1:23-25) Gake Biblia kpena ɖe ame ŋu geɖe wu ema.
Ekpena ɖe mía ŋu be míawɔ tɔtrɔ siwo hiã, míatu nɔnɔme siwo nana ŋutifafa kple ɖekawɔwɔ vavãtɔ nɔa anyi la ɖo.
Nɔnɔme mawo ƒe ɖewoe nye nyuiwɔwɔ, dɔmenyonyo, dzigbɔgbɔ blewu, ɖokuidziɖuɖu kple lɔlɔ̃.
Woyɔ lɔlɔ̃ gɔ̃ hã be "ɖekawɔwɔ ƒe nublanu deblibo. "
(Kolosetɔwo 3:14) Nu ka tae lɔlɔ̃ le etɔxɛ nenema gbegbe?
Se nya si Biblia gblɔ tso lɔlɔ̃ ŋu ɖa.
"Lɔlɔ̃ gbɔa dzi blewu, eye wònyoa dɔme.
Lɔlɔ̃ meʋãa ŋu o.
Meƒoa adegbe o, medoa eɖokui ɖe dzi glodzoo o, mewɔa nu si medze o, media eya ŋutɔ tɔ o, mebia dzi o.
Meléa vɔ̃ siwo wowɔ ɖe eŋu la ɖi o.
Mekpɔa dzidzɔ ɖe nu madzɔmadzɔ [vɔ̃] ŋu o, ke ekpɔa dzidzɔ ɖe nyateƒe boŋ ŋu.
Enɔa te ɖe nuwo katã nu, . . . edoa dzi le nuwo katã me.
Lɔlɔ̃ nu metsina gbeɖe o. " 1 Korintotɔwo 13:4-8.
"Lɔlɔ̃ la mewɔa vɔ̃ ɖe ehavi ŋu o. " Romatɔwo 13:10.
"Vevietɔ la, milɔ̃ mia nɔewo vevie, elabena lɔlɔ̃ tsyɔa nu vɔ̃ geɖe dzi. " 1 Petro 4:8.
Èsena le ɖokuiwò me be yele dediea? yeɖe dzi ɖia?
Gake kuxi aɖe li.
Nu kae George wɔ?
Togbɔ be enoa sigaret ƒe 50 sɔŋue nye ema hã la, edzudzɔ enono le tɔgbuiyɔvia ta.
Biblia kpena ɖe mía ŋu be míatu nɔnɔme nyuiwo abe nyuiwɔwɔ, dɔmenyonyo kple vevietɔ lɔlɔ̃ ene ɖo
Lɔlɔ̃ nye nɔnɔme vevi aɖe si míesrɔ̃na. Dzilawo wɔa akpa vevi aɖe fiaa nu wo viwo be woalɔ̃ ame.
Wohea wo viwo hã.
Gake nublanuitɔe la, dzila aɖewo mete ŋu tsɔ woƒe agbanɔamedzi sia nyuie o.
Ðe esia fia be ɖeviawo ava do kpo nua?
Abe ale si míakpɔe le nyati si kplɔe ɖo me ene la, ame siawo dometɔ aɖewo nye ame siwo amewo buna tsã be womate ŋu atrɔ o!
NYA VEVITƆ
BIBLIA ATE ŊU AWƆ NU SI SUKUDEDE MATE ŊU AWƆ O, EYAE NYE BE ATE ŊU AFIA NU AME BE EƑE AGBƆNƆNƆ NANYO ÐE EDZI
MENYE AMEWO KATÃE ATRƆ O
Biblia gblɔe eme kɔ nyuie be ame aɖewo agbe be yewomatrɔ o.
Ðe nyateƒenya ma fia be míate ŋu akpɔ ŋutifafa kple dedienɔnɔ gbeɖe oa?
Gake abe ale si míava kpɔe ene la, menye nenemae o.
Le nyateƒe me la, míate ŋu aka ɖe edzi be etsɔme nyui aɖe si me ŋutifafa le la le mía lalam!
Ricardo Kple Andres Ƒe Ŋutinyawo Biblia te ŋu nana amewo ƒe agbenɔnɔ nyona ɖe edzi wòwɔa nuku.
De ŋugble le kpɔɖeŋu eve siwo ku ɖe Ricardo kple Andres ŋu kpɔ.
RICARDO: Ƒe 15 koe mexɔ esi mege ɖe gbevuha aɖe me.
Nya ma adze bometsinya.
Meƒo ɖokuinye ɖe nu sia nu si gbevuhamenɔlawo wɔna la me. Nu mawo dometɔ aɖewoe nye atike vɔ̃ɖiwo zazã, gbɔdɔdɔ kple ŋutasẽnuwo wɔwɔ.
Esia megbe la, meva nɔ tame bum le nye agbe kple taɖodzinu siwo le asinye ŋu vevie, eye metso nya me be matrɔ.
Gake aleke mawɔe?
Ame kae akpe ɖe ŋunye? Nye ƒometɔ geɖe mekpɔa dzidzɔ o.
Kuxiwo ɖe kpe na wo.
Gake nyruinye kple eƒe ƒomea ya kpɔa dzidzɔ.
Menya be ame nyuiwoe wonye eye wowɔna ɖe Biblia me mɔfiamewo dzi.
Le nyateƒe me la, wofiam kpɔ be Mawu ƒe ŋkɔe nye Yehowa.
Eya ta le tua dada megbea, medo gbe ɖa na Yehowa yɔ eŋkɔ gblɔ nɛ be wòakpe ɖe ŋunye.
Eyae va zu nye Biblia nufiala. Gake kuxi gã aɖe li.
Xɔ̃nye xoxoawo ƒoa ka nam zi geɖe gblɔna nam be mava ne míaɖo gbɔdo.
Togbɔ be menɔ bɔbɔe o hã, megbena.
Meɖoe kplikpaa be mayi Biblia sɔsrɔ̃a dzi, eye edzɔ dzi nam be nyemedzudzɔ o!
Nye agbenɔnɔ trɔ kura, eye meva nɔ dzidzɔ kpɔm ŋutɔ.
Mawu ɖo nye gbedodoɖaa ŋu, elabe ƒe 17 ye nye esia mele gbeƒã ɖem na amewo!
Eye magblɔ kpee be nyemeɖo afɔ gaxɔa me o.
Gake xɔ̃nye xoxoawo dometɔ geɖe le gaxɔ me hena ƒe geɖe.
Wo dometɔ aɖewo ku.
Ne metrɔ kpɔ megbe la, akpe koe mada na nye ƒometɔ siwo nye Ðasefoawo.
Wolɔ̃ faa be yewoawɔ ɖe Biblia ƒe mɔfiamewo dzi, eye esia na woto vovo.
Ƒo wo katã ta la, medaa akpe na Mawu be wòfia mɔ nyuitɔ si nu manɔ agbe ɖo lam.
ANDRES: Wodzim le nuto si me ahedada bɔ ɖo, afi si wozãa atike vɔ̃ɖiwo, daa adzo, wua ame eye gbolowɔwɔ bɔ ɖo la me, eye afi mae menɔ tsi.
Ahanoxee tɔnye nye eye kokein nono zu numame nɛ.
Dzre dzi koe eya kple nɔnye wonɔna, eye wodaa kɔ.
Andres fia fi eye wònoa aha tsu tsã; gake Andres va zu Yehowa Ðasefo fifia
Ðevi ko menye esi mete ahanono eye mezãa atike vɔ̃ɖiwo.
Ablɔdzi koŋue menɔna, nɔ amewo fim eye medzraa nu siwo mefina la.
Esia na mekpɔ ga kaba.
Susu le nya siwo mese la me, eya ta melɔ̃ be Ðasefoawo nasrɔ̃ Biblia kplim.
Eya ta medo gbe ɖa na Yehowa be wòado ŋusẽm mawɔ nu le nunya me, eye ekpe ɖe ŋunye.
Esi menɔ dzodzom la, gamenɔla geɖe wɔ baibai nam.
Wo dometɔ aɖewo gɔ̃ hã gblɔ vividoɖeameŋutɔe be, "Pastor, de aƒe me nyuie. "
Ne mebu ale si nye agbe anɔ ne ɖe nyemeɖe mɔ na Mawu be wòafia num o la, edzia ŋɔ nam.
ETE ŊU KPE ÐE AME GEÐE ŊU
"Seɖoƒe Manɔe Na Ŋutifafa " O
Ame aɖewo gɔ̃ hã doe ɖa be dziɖuɖu ɖeka nanɔ xexea me katã.
Luka 11:17.
Gake ɖe dunyahela siwo anɔ dziɖuɖu sẽŋu ma me la, mawɔ nu fitifiti, ado kpo nu eye womate amewo ɖe anyi oa?
Alo ɖeko woawo hã ava do kpo nu abe dziɖula bubuwo enea?
Biabia siawo na míeɖo ŋku Britaintɔwo ƒe ŋutinyaŋlɔla Lord Acton, ame si gblɔ be: "Ŋusẽ gblẽa ame dome eye ŋusẽkpɔkpɔ ɖe nu sia nu dzi la, ɖe wògblẽa ame dome kura " la ƒe nyawo dzi.
Togbɔ be ele nenema hã, ne amegbetɔwo akpɔ ŋutifafa eye woawɔ nu aduadu ŋutɔŋutɔ la, ke ele be woawɔ ɖeka.
Gake aleke míawɔ aɖo taɖodzinu ma gbɔ?
Ðe wòanya wɔ ŋutɔŋutɔa?
Biblia ɖo nya sia ŋu be ɛ̃. Anya wɔ eye ava eme hã.
Le mɔ ka nu?
Menye xexemedziɖuɖu siwo me dunyahela siwo wɔa nu fitifiti le la dzie wòato ava eme o.
Ke boŋ anye dziɖuɖu aɖe si Mawu ŋutɔ ɖo.
Gakpe ɖe eŋu la, Mawu koe dze aɖu eƒe nuwɔwɔwo dzi.
Dziɖuɖu kae nye ema? Biblia na ŋkɔe gɔ̃ hã be "Mawu Fiaɖuƒe. " Luka 4:43.
"WÒ FIAÐUƑE NAVA " Mawu Fiaɖuƒeae nɔ susu me na Yesu Kristo esi wògblɔ le kpɔɖeŋugbedodoɖaa me be: "Wò Fiaɖuƒe nava.
Wò lɔlɔ̃nu nava eme le anyigba dzi. "
Wogayɔa Mawu Fiaɖuƒea be "Dziƒofiaɖuƒe la. " (Mateo 5:3) Nu ka tae?
Togbɔ be anyigbaa dzie wòaɖu hã la, manɔ anyigba dzi hafi aɖu dzi o, ke anɔ dziƒo.
Xexea me katã ƒe dziɖuɖu sia mabia gakpekpeɖeŋu tso amewo gbɔ o.
Gbɔdzɔe ka gbegbe wòanye na ame siwo dzi wòaɖu!
Abe ale si nya "fiaɖuƒe " fia ene la, fia le Mawu Fiaɖuƒea si. Fia mae nye Yesu Kristo, ame si Mawu na ŋusẽe.
Biblia gblɔ tso Yesu ŋu be:
"Dziɖuɖu anɔ abɔta nɛ . . .
Eƒe dziɖuɖu akeke ta, eye seɖoƒe manɔe na ŋutifafa " o. Yesaya 9:6, 7.
"Wotsɔ dziɖuɖu, bubu kple fiaɖuƒe nɛ, ne amehawo, dukɔwo kple gbegbɔgblɔ ɖe sia ɖe dolawo katã nasubɔe. Eƒe dziɖuɖu anɔ anyi . . . enu mayi o. "
Daniel 7:14.
"Xexemefiaɖuƒe la trɔ zu mía Aƒetɔ [si nye Mawu] kple eƒe Kristo la ƒe Fiaɖuƒe. "
Nyaɖeɖefia 11:15. Mawu Fiaɖuƒea ana woawɔ Mawu ƒe lɔlɔ̃nu le anyigba dzi bliboe si ana Yesu ƒe kpɔɖeŋugbedodoɖaa nava eme.
Le dziɖuɖu ma te la, amegbetɔwo katã asrɔ̃ ale si woalé be na anyigba be wòanɔ dedie eye agbe nanya nɔ le edzi.
Ƒo wo katã ta la, Mawu Fiaɖuƒea afia nu eteviwo katã.
Woafia se ɖeka ma ke wo katã. Fuléle kple mama aɖeke manɔ anyi o.
Ŋutifafa blibo anɔ anyigbadzinɔlawo katã dome abe ale si Dukɔ Ƒoƒuawo le edim ene.
Psalmo 37:11 gblɔ be: "Dzi adzɔ wo geɖe ɖe ŋutifafa gbogbo la ŋuti. "
Ava ɖo ɣeaɖeɣi la, nyawo abe "nu vlo wɔwɔ, " "ɖiƒoƒo yame, " "hiãkame " kple "aʋawɔwɔ " abu le míaƒe nuƒoƒo me.
Gake ɣekaɣie nu siawo ava eme? Ɛ̃, ɣekaɣie Mawu Fiaɖuƒea ava ɖu xexea katã dzi?
Aleke wòawɔe? Nu kae nàwɔ be eƒe dziɖuɖua naɖe vi na wò? Na míakpɔe ɖa.
MAWU FIAÐUƑEA NYE XEXEA ME KATÃ ƑE DZIÐUÐU SI MAWU ÐO. DUNYAHEHE MADE MAMA ETEVIWO ME O KE BOŊ WOAWƆ ÐEKA EYE WOANƆ ŊUTIFAFA BLIBO ME
WODOE ÐA BE DZIÐUÐU ÐEKA NAÐU XEXEA KATÃ DZI
Dante
"Ŋutifafa Axɔ Aƒe " Ði Le Mawu Fiaɖuƒea Me "
"Ŋutifafa axɔ aƒe " ɖi abe ale si Psalmo 72:7 do ŋugbee ene.
Gake ɣekaɣie Fiaɖuƒe sia adze dziɖuɖu gɔme?
Aleke wòawɔe?
ƔEKAƔIE MAWU FIAÐUƑEA AVA? Biblia la gblɔ nudzɔdzɔ ɖedzesi aɖewo ɖi, siwo ana míakpɔe be Mawu Fiaɖuƒea gogo. Nudzɔdzɔ mawoe ƒo ƒu wɔ "dzesi " siwo ƒe ɖewoe nye dukɔwo dome aʋawɔwɔwo, dɔwuame, dɔléle, anyigbaʋuʋuwo kple sedzimawɔmawɔ si le dzidzim ɖe edzi.
Mateo 24:3, 7, 12; Luka 21:11; Nyaɖeɖefia 6:2-8.
Nyagblɔɖi bubu gblɔ be: "Le ŋkeke mamlɛawo me la, ɣeyiɣi sesẽ siwo me nɔnɔ asesẽ la ava.
Gake fifia ya wobɔ ɖe afi sia afi. Nyagblɔɖi mawo te emevava tso ƒe 1914 me ke.
Le nyateƒe me la, blemaŋutinyaŋlɔlawo, dziɖuɖumegãwo kple agbalẽŋlɔlawo ƒo nu tso ale si nuwo trɔe tso ƒe ma me la ŋu.
Le kpɔɖeŋu me, aƒetɔ Peter Munch si nye Denmarktɔwo ƒe blemaŋutinyaŋlɔla ŋlɔ bena: "Aʋa si dzɔ le ƒe 1914 me lae na nuwo trɔ le amegbetɔwo ƒe ŋutinya me kura.
Do ŋgɔ na ƒe ma la, amewo susu be nuwo le nyonyom ɖe edzi le xexea me, . . . gake nuwo va trɔ kpata ale be afɔku, ŋɔdzi kple fuléle wɔe be amewo megale dedie le afi aɖeke o. "
Nu siawo siwo na xexea me tɔ zi la, na míekpɔe be eteƒe madidi o, nu nyuiwo akplɔe ɖo.
Wona míekpɔe be Fiaɖuƒea ava ɖu anyigba bliboa dzi kpuie.
Le nyateƒe me la, esi Yesu nɔ nu ƒom tso nuwuwua ƒe dzesia ŋu la, egblɔ kpee be: "Woaɖe gbeƒã Fiaɖuƒe ŋuti nya nyui sia le anyigba blibo la katã dzi be wòanye ɖaseɖiɖi na dukɔwo katã, eye ekema nuwuwu la ava. "
Mateo 24:14. Nya nyui mae nye gbedeasi vevi si Yehowa Ðasefowo ɖea gbeƒãe.
ALEKE MAWU FIAÐUƑEA AWƆ AXƆ DZIÐUÐU?
Nya vevi ene siawo ana míakpɔ ŋuɖoɖoa:
Fiaɖuƒe sia mazã xexea me dziɖula aɖeke o.
Xexe sia me dziɖulawo adi vevie be yewoayi edzi anɔ zia dzi eya ta woatsi tre ɖe Mawu Fiaɖuƒea ŋu bometsitsitɔe. Psalmo 2:2-9.
Ahiã be Mawu Fiaɖuƒea natsrɔ̃ dziɖuɖu siwo li siwo di be yewoayi edzi aɖu amegbetɔwo dzi.
(Daniel 2:44; Nyaɖeɖefia 19:17-21) Woyɔ xexea katã ƒe aʋa mamlɛ sia be Armagedon.
Nyaɖeɖefia 16:14, 16.
Woawoe Biblia yɔ be "ameha gã " la, ɖewohĩ woanye ame miliɔn geɖe. Nyaɖeɖefia 7:9, 10, 13, 14.
NU KAE FIAÐUƑEA AWƆ?
Esi Yesu nɔ anyigba dzi la, ena míekpɔ nu siwo wòawɔ ne wòva zu Fia le Mawu Fiaɖuƒea me ƒe ɖewo.
Eda dɔ na dɔnɔwo kple nuwɔametɔwo.
(Mateo 4:23) Ena nuɖuɖu ame akpe geɖe. (Marko 6:35-44) Ekpɔ ŋusẽ ɖe dzɔdzɔmenuwo gɔ̃ hã dzi.
Marko 4:37-41. Yesu le nu fiam ame siwo va ƒo ƒu ɖe eŋu
Nufiala bubu aɖeke mate ŋu awɔ esia o.
Àkpɔ Yesu ƒe nufiafia ƒe kpɔɖeŋu nyui bubuwo le nu si woyɔna be Todzimawunya si dze le Mateo ta 5-7 la me.
Nyaawo le bɔbɔe.
Gake wonye nya siwo me nunya le eye wowɔa dɔ ɖe ame dzi.
NU KAE NÀWƆ BE FIAÐUƑEA NAÐE VI NA WÒ?
Nu gbãtɔ si wòle be nàwɔ hafi anye Mawu Fiaɖuƒea tevi ye nye be nàsrɔ̃ nu tso eŋu.
Le nyateƒe me la, Yesu do gbe ɖa na Mawu be: "Esiae nye agbe mavɔ la bena woanya wò, Mawu vavã ɖeka la, kple Yesu Kristo si nèdɔ ɖa la. "
Yohanes 17:3.
Ne amewo va nya Ame si tututu Yehowa Mawu nye la, eɖea vi geɖe na wo.
Bu mɔ siawo dometɔ eve ko ŋu kpɔ: Gbãtɔ, ale si woxɔ Mawu dzi se la me sẽna ɖe edzi.
Xɔse ma si ŋu kpeɖodzi le la, nana wokana ɖe edzi be Mawu Fiaɖuƒea nye nu ŋutɔŋutɔ eye adze dziɖuɖu gɔme kpuie.
(Hebritɔwo 11:1) Evelia, wova lɔ̃a Mawu kple wo haviwo ɖe edzi.
Lɔlɔ̃ si le wo si na Mawu ʋãa wo woɖoa toe tso dzi me.
Ale si wolɔ̃ wo haviwo hã ʋãa wo be woawɔ ɖe Yesu ƒe nya si wolɔ̃a yɔyɔ be Sikasedede la dzi.
Sedede ma gblɔ be: "Ale si ko miedina be amewo nawɔ na mi la, miwɔ nenema ke na wo. " Luka 6:31.
Esi mía Wɔlaa nye vifofo lɔ̃ame ta la, edia nyui na mí ɣesiaɣi.
Edi be míase vivi na nu si Biblia yɔ be "agbe vavã " la.
(1 Timoteo 6:19) Menye "agbe vavã " lae míele egbea o.
Agbea le sesẽm na ame miliɔn geɖe eye wokpea fu hafi kpɔa woƒe nuhiahiãwo.
Be nàkpɔ ale si "agbe vavã " ma anɔ la, bu nu wɔnuku siwo Mawu Fiaɖuƒea awɔ na eteviwo dometɔ aɖewo ŋu kpɔ.
"Ame dzɔdzɔewo adzi ɖe edzi le eƒe ŋkekewo [Kristo ƒe Fiaɖuɣi] me, eye ŋutifafa axɔ aƒe . . .
Eteviwo anɔ anyi . . . va se ɖe anyigba ƒe mlɔenuwo ke. "
Psalmo 72:7, 8, 13, 14.
‘Mawu atsi aʋawɔwɔwo nu le anyigba bliboa dzi. aŋe dati, afli akplɔ kakɛkakɛe.’
Psalmo 46:9.
"Agblemenukuwo ado agbogbo ɖe anyigba la dzi; woaxɔ towo tame keŋ. "
Psalmo 72:16.
"Woatu xɔ anɔ eme, eye woade waingble aɖu eme kutsetse.
Womatu xɔ ame bubu nanɔ eme o, womaƒã nu ame bubu naɖu o. . . .
Nye ame tiatiawo ase vivi na woawo ŋutɔwo ƒe asinudɔwɔwɔwo bliboe. "
Yesaya 65:21, 22.
"Mawu ƒe agbadɔ la le amegbetɔwo gbɔ . . .
Atutu aɖatsi sia aɖatsi ɖa le woƒe ŋkume, eye ku maganɔ anyi akpɔ o, konyifafa kple ɣlidodo kpakple vevesese hã maganɔ anyi o. " Nyaɖeɖefia 21:3, 4.
Amewo le vivi sem na agbe le Paradiso me
Amewo anɔ dedie eye woaɖe dzi ɖi le Fiaɖuƒea ƒe dziɖuɖu te, eye nuɖuɖu abɔ NYA VEVITƆ
YESU ƑE NUFIAFIAWO KPE ÐE AMEWO ŊU BE WOAWƆ NU NYUI.
AME SIWO KATÃ WƆNA ÐE YESU ƑE NUFIAFIAWO DZI LA AWƆ ÐEKA BLIBOE LE EƑE XEXEA ME KATÃ ƑE DZIÐUÐUA ME
Èbu Nya Siawo Ŋu Kpɔa?
Vifofo aɖe kple viaŋutsu wole jw.org
Ne Mawu tsɔ ɖe le eme na mí la, ke nu ka tae wòɖe mɔ ɖe nu vɔ̃ɖi kple fukpekpe ŋu ɣeyiɣi didii alea?
Aleke míawɔ aka ɖe edzi be míele xexe sia ƒe ŋkeke mamlɛawo me? Aleke míewɔ nya be ŋugbe siwo Biblia do ku ɖe Mawu Fiaɖuƒea ŋu la ava eme nyateƒe?
Ðe Biblia ate ŋu akpe ɖe mía ŋu míatso nya me nyuie fifia le nuwo ŋu le agbe mea?
Esi mía Wɔlaa lɔ̃ mí ta la, eɖo biabia siawo kple bubu geɖe ŋu. Àte ŋu ayi nyatakakadzraɖoƒe si nye www.jw.org/ee si ŋu wotrɔ asi le be wòakpe ɖe amewo ŋu woasrɔ̃ Biblia, ale be nàkpɔ ŋuɖoɖoawo. Àkpɔ numedzodzrowo, nyatiwo, odio kple videowo, gbebiamewo, kple agbalẽ vovovo siwo ƒe ɖee nye Biblia la le nyatakakadzraɖoƒe sia.
Màxe fe aɖeke ɖe nu siawo ta o.
Èdo gbe ɖa be Mawu Fiaɖuƒea nava kpɔa?
Ƒe alafa geɖee nye esia amewo doa gbe ɖa be, "Wò fiaɖuƒe nava. " Nu ka tae amewo lɔ̃a gbe sia dodo ɖa?
Elabe Yesu gblɔ na eyomedzelawo be woado gbe ɖa be Mawu Fiaɖuƒea nava. Gbã la, Yesu yomedzelawo mese nu sia nu si wògblɔ tso Fiaɖuƒea ŋu la gɔme o.
Wobiae gbe ɖeka gɔ̃ hã be: "Aƒetɔ, ɖe nègbugbɔ le fiaɖuƒe la ɖom anyi na Israel le ɣeyiɣi sia mea? "
Anya wɔ nuku na wo be Yesu meɖo nyaa ŋu na yewo tẽe o.
(Dɔwɔwɔwo 1:6, 7) Ðe ema fia be míate ŋu anya nu si Mawu Fiaɖuƒea nye kple ɣeyiɣi si me wòava la oa?
Mefia nenema o! Gbetakpɔxɔ sia akpe ɖe ŋuwò nàkpɔ biabia siwo gbɔna ƒe ŋuɖoɖowo: Nu ka tae míehiã Mawu Fiaɖuƒea? Ame kae nye Mawu Fiaɖuƒea ƒe Fia?
Ɣekaɣie Mawu Fiaɖuƒea aɖu anyigba la dzi? Nu kae Mawu Fiaɖuƒea awɔ?
Tiae be yeade Mawu Fiaɖuƒea dzi fifia! Nu Kae Nye Mawu Fiaɖuƒe La?
Nu Ka Tae Míehiã Mawu Fiaɖuƒea? Tso amegbetɔ gbãtɔwo dzi la, mía Wɔla, ame si ŋkɔe nye Yehowa, koe nye Dziɖula ɖeka kolia.
Eɖua dzi le lɔlɔ̃ me.
Azɔ hã, ena nuɖuɖu vovovowo bɔ ɖe afi ma na wo.
Tsɔ kpe ɖe eŋu la, ena dɔ si me dzidzeme le la amegbetɔwo be woawɔ.
(1 Mose 1:28, 29; 2:8, 15) Anye ne amegbetɔwo anɔ ŋutifafa me ne ɖe wokpɔtɔ nɔ Mawu ƒe dziɖuɖu si me lɔlɔ̃ le la te.
Adam lé atikutsetse si ŋu wode se ɖo si Xawa tsɔ nɛ la ɖe asi. Amegbetɔ gbãtɔwo gbe Mawu ƒe Dziɖuɖu
Biblia ɖee fia be mawudɔla dzeaglã aɖe si wova yɔ emegbe be Satana Abosam, tso ɖe Mawu ŋu be medze aɖu dzi o.
Eƒe nyaa fia be Mawu ƒe mɔfiame kple dziɖuɖu manɔmee la, amegbetɔwo akpɔ dzidzɔ wu.
Nublanuitɔe la, mía dzila gbãtɔwo, Adam kple Xawa, dze Satana yome eye wodze aglã ɖe Mawu ŋu.
1 Mose 3:1-6; Nyaɖeɖefia 12:9.
Biblia gblɔ be esi Adam wɔ nu vɔ̃ ta la, "nu vɔ̃ va xexea me, eye to nu vɔ̃ me ku la va. "
(Romatɔwo 5:12) Nu vɔ̃ gahe nu gbegblẽ bubu vɛ.
Eyae nye be: "Amegbetɔ ɖua fia ɖe amegbetɔ dzi hena eƒe gbegblẽ. "
(Nyagblɔla 8:9) Le nyaa nu la, ne amegbetɔ le nɔvia dzi ɖum la, kuxiwo koe ado gã ɖe edzi.
AMEGBETƆWO ƑE DZIÐUÐUWO VA DO
Nimrod tsitre ɖi dadatɔe. Xɔtulawo le dɔ wɔm le emegbe ɖaa.
Nimrod dze aglã ɖe Yehowa ŋu Amegbetɔ gbãtɔ si ɖu dzi le anyigba dzi si ŋu Biblia ƒo nu tsoe nye Nimrod.
Eye edze aglã ɖe Yehowa ƒe dziɖuɖu ŋu.
Ƒe 3,000 ye nye esi va yi la, Fia Salomo gblɔ be: "Mekpɔ ame siwo tem wole ɖe anyi la ƒe aɖatsiwo, ke akɔfala aɖeke meli na wo o.
Nyagblɔla 4:1.
Nenema koe nuwo le egbea hã.
Xexea hiã na dziɖula kple dziɖuɖu siwo nyo wu.
Eye ema ƒe ŋugbee mía Wɔla la do!
Foto: Amegbetɔwo ƒe dziɖuɖu metsonuwo. 1.
Asia nyɔnu aɖe nɔ anyi ɖe teƒe ƒoɖi aɖe eye wòlé via si le avi fam la ɖe akɔnu. 2.
Ŋutsu tsitsi aɖe si le dɔ lém la le abati me le kɔdzi. 3.
Asrafo aɖewo le tu dam le aʋagbedzi. 4.
Ame aɖewo siwo do dziku vevie la le gbɔ lɔm. 5.
Nyɔnu aɖe kple via tɔ ɖe woƒe xɔ mɔnu le ŋku lém ɖe woƒe ʋɔtru ƒe ahuhɔ̃e gbagbã ŋu. 6.
Dugã aɖe si me adzudzɔ bla kɔtɔɔ eye eletrik kawo le fũu.
Amegbetɔwo ƒe dziɖuɖu nyuitɔ kekeake gɔ̃ hã mete ŋu kpɔ ta na amegbetɔwo ƒe kuxi gãtɔwo o
Mawu ɖo Fiaɖuƒe, alo dziɖuɖu aɖe anyi si ava xɔ ɖe amegbetɔwo ƒe dziɖuɖuwo katã teƒe, eye "eya ɖeɖe anɔ anyi tegbee. "
(Daniel 2:44) Fiaɖuƒe siae ame miliɔn geɖe doa gbe ɖa biana.
(Mateo 6:9, 10) Gake menye Mawu ŋutɔe anye fiaɖuƒe ma ƒe fia o, ke boŋ etia ame aɖe si nye amegbetɔ kpɔ be wòaɖu dzi.
Ame kae Mawu tia? Ame Kae Nye Mawu Fiaɖuƒea Ƒe Fia?
Mawu na Biblia ŋlɔla geɖe ƒo nu tso Ame si ava nye Mawu Fiaɖuƒea ƒe Fia la ŋu tsitotsito. Dziɖula sia
Anye ame si Mawu tia.
"Nye ŋutɔ meɖo nye fia . . . ne matsɔ dukɔwo ana wò wòanye wò domenyinu, kple anyigba ƒe seƒewo ana wò wòazu tɔwò. " Psalmo 2:6, 8.
Anyi Fia David dome. "Wodzi vi na mí, wona ŋutsuvi mí . . .
Eƒe dziɖuɖu akeke ta, eye seɖoƒe manɔe na ŋutifafa le David ƒe fiazikpui dzi kple eƒe fiaɖuƒe la me o, ne wòali kee. "
Yesaya 9:6, 7. Woadzii le Betlehem.
"Oo wò, Betlehem . . . , mewòe ame si anye dziɖula . . . ado tso . . .
Eƒe gãnyenye ade anyigba ƒe mlɔenu ke. " Mika 5:2, 4.
Amewo agbee eye woawui. "Wodo vloe, eye míebui ɖe naneke me o. . . .
Míaƒe dzidada tae woƒo nu ɖee ɖo; wogbãe gudugudu le míaƒe vodadawo ta. " Yesaya 53:3, 5.
Màna wò nuteƒewɔla la nakpɔ yɔdo o. . . .
Vivisese le wò ɖusime tegbee. " Psalmo 16:10, 11.
Nu Si Tae Yesu Kristo Ye Dze Wu
Le amegbetɔwo ƒe ŋutinya katã me la, ame ɖeka kolia dzi koe nya siawo va eme ɖo, eye ame mae nye Yesu Kristo.
Luka 1:31-33.
Yesu meva zu dziɖula le anyigba dzi kpɔ o.
Ke boŋ anye Mawu Fiaɖuƒea ƒe Fia aɖu amegbetɔwo dzi tso dziƒo.
Nu kae na wònye Dziɖula si dze?
Yesu tsɔ ɖe le eme na amewo.
Marko 1:40-42. Yesu fia ale si míawɔ adze Mawu ŋu la mí.
Egblɔ be: "Miate ŋu anye Mawu kple Kesinɔnuwo siaa ƒe kluviwo o. "
Eyi edzi gblɔ be míawɔ nu ɖe amewo ŋu abe ale si míadi be woawɔe ɖe mía ŋu ene.
Mɔfiame siae wova yɔna emegbe be Sikasedede la.
Ena míenya hã be menye nu siwo míewɔ ɖeɖe koe le vevie na Mawu o, ke nu siwo ŋu míebuna kple ale si míesena le mía ɖokuiwo me hã le vevie nɛ.
Eya ta ne míedi be míadze Mawu ŋu la, ke ele be míalé ŋku ɖe ale si míesena le mía ɖokui me ŋu.
(Mateo 5:28; 6:24; 7:12) Yesu te gbe ɖe edzi be hafi míakpɔ dzidzɔ ŋutɔŋutɔ la, ele be míasrɔ̃ nu si Mawu di tso mía si eye míawɔe. Luka 11:28.
Yesu fia nu tso nu si lɔlɔ̃ fia ŋu.
"Amehawo ƒe nu ku le eƒe nufiafia la ta, elabena efia nu wo abe ame si si ŋusẽ le ene. "
(Mateo 7:28, 29) Efia wo be: ‘Woalɔ̃ woƒe futɔwo.’
Edo gbe ɖa ɖe ame siwo nɔ megbe na eƒe ku gɔ̃ hã ta be: "Fofo, tsɔe ke wo, elabena womenya nu si wɔm wole o. "
Mateo 5:44; Luka 23:34.
Yesu ame si kpena ɖe ame ŋu eye wònyoa dɔme ye dze bliboe aɖu xexea dzi.
Gake ɣekaɣie wòadze dziɖuɖu gɔme? Ɣekaɣie Mawu Fiaɖuƒea Aɖu Anyigba La Dzi?
Yesu yomedzela wɔnuteƒeawo dometɔ aɖewo di be yewoanya ɣeyiɣi si me Mawu Fiaɖuƒea adze dziɖuɖu gɔme.
Yesu na wonya be womate ŋu anya ɣeyiɣi si tututu Fiaɖuƒea aɖu anyigbaa dzi o.
(Dɔwɔwɔwo 1:6, 7) Gake do ŋgɔ la, egblɔ na eyomedzelawo be ne wokpɔ nanewo le dzɔdzɔm le ɣeyiɣi ɖeka me la, ekema ‘woadze sii be Mawu Fiaɖuƒe la gogo,’ eye ɣeyiɣia de be wòaɖu xexea dzi.
Luka 21:31.
NU KAWOE YESU GBLƆ BE WOADZƆ? Yesu gblɔ be: "Dukɔ atso ɖe dukɔ ŋu, eye fiaɖuƒe ɖe fiaɖuƒe ŋu.
Bu kpeɖodziawo ŋu kpɔ. 1.
Aʋawɔyameʋu kple aʋawɔnu bubuwo.
Esia he xexemeʋa evelia, si me woto atɔmikʋawɔnuwo hã vɛ le.
2. ANYIGBAƲUƲUWO
Anyigbaʋuʋu na xɔ aɖewo le gbagbam.
3. DƆWUAMEWO
Fli aɖe si fia ale si nuɖuɖu le vevem.
Ema gbɔe ɖevi siwo ku le xexea me godoo la ƒe alafa memama 45 tso le ƒe 2011 me. 4.
DƆLÉLEWO KPLE DƆ VƆ̃WO
Dɔlékuiwo ƒe dzesi. Xexea Me Lãmesẽ Habɔbɔ aɖe gblɔ le agbalẽ aɖe me be: "Dɔvɔ̃woe nye nu si ɖe dzesi wu le ƒe alafa 21 lia me.
5. XEXEA ME KATÃ ƑE GBEƑÃÐEÐEDƆ
Anyigba ƒe nɔnɔmetata si le xlã ƒom eye Biblia le ʋuʋu ɖi le exa.
Esia medzɔ le ŋutinya me kpɔ gbeɖe o. NU KAE DZESIA FIA NA MÍ?
Nu vovovo siwo Yesu gblɔ be woadzɔ la le eme vam egbea.
Nu ka tae wòle be míatsɔ ɖe le esia me?
Elabe Yesu gblɔ be: "Ne miekpɔ nu siawo le dzɔdzɔm la, midze sii be Mawu Fiaɖuƒe la gogo. " Luka 21:31.
Eteƒe madidi o, Fiaɖuƒea akpɔ egbɔ be wowɔ Mawu ƒe lɔlɔ̃nu le nyigba dzi
Dzesi si ŋu Yesu ƒo nu tsoe kple Biblia ƒe akɔntabubuwo kpe ɖe mía ŋu míese egɔme be Mawu ɖo eƒe Fiaɖuƒea anyi le dziƒo le ƒe 1914 me.
Ɣemaɣie wòɖo Via, Yesu Kristo, wòzu Fia. (Psalmo 2:2, 4, 6-9) Eteƒe madidi o Mawu Fiaɖuƒea ava ɖu anyigba la dzi, aɖe dziɖuɖu siwo katã tsitre ɖe Mawu Fiaɖuƒea ŋu la ɖa, eye wòana anyigbaa nazu Paradiso be amewo nanɔ edzi tegbee.
Eteƒe madidi o, kpɔɖeŋugbedodoɖa si Yesu fia, si me nya aɖewo gblɔ be: "Wò Fiaɖuƒe nava.
Wò lɔlɔ̃nu nava eme le anyigba dzi abe ale si wòle le dziƒo ene " la ava eme.
(Mateo 6:10) Ke dɔ kae Fiaɖuƒea le wɔwɔm tso esime wòxɔ ŋusẽ le 1914 me?
Nu Kae Mawu Fiaɖuƒea Awɔ? Yesu fia eƒe nusrɔ̃lawo be woado gbe ɖa abia be Fiaɖuƒea nava.
Nu kae Mawu Fiaɖuƒea awɔ?
NU SI MAWU FIAÐUƑEA WƆ XOXO
Le nyati si do ŋgɔ me la, míeƒo nu tso dzesi si Yesu na la ŋu.
Nyaɖeɖefia 12:7, 9.
Ame siawo le nu siwo aɖe vi na wo la srɔ̃m, eye wova le ame siwo tɔgbi adze anye Mawu Fiaɖuƒe teviwo la zum.
NU KAE MAWU FIAUƑEA AGAWƆ KPLƆE ÐO?
Ke hã, Mawu gblɔ na Yesu be: "Yi ɖaɖu dzi le wò futɔwo titina. "
(Psalmo 110:2) Eteƒe madidi o, Yesu atsrɔ̃ tsitretsiɖeŋulawo katã, eye wòahe gbɔdzɔe vɛ na ame siwo lɔ̃ be yewoaɖo to Mawu.
Ɣemaɣi la, Mawu Fiaɖuƒea aɖe afɔ siawo
Abu mo na alakpasubɔsubɔ.
Woatsrɔ̃ subɔsubɔha siwo fiaa alakpanyawo tso Mawu ŋu eye wona agbea sesẽ na amewo la ɖa. Biblia ɖɔ alakpasubɔsubɔ be enye gbolo. Eƒe tsɔtsrɔ̃ la awɔ moyaa na ame geɖe.
Nyaɖeɖefia 17:15, 16.
Mawu Fiaɖuƒea ‘ahe amegbetɔwo ƒe dziɖuɖuwo katã va nuwuwu.
Nyaɖeɖefia 19:15, 17, 18. Aɖe ame vɔ̃ɖiwo ɖa.
Aɖe Satana kple eƒe gbɔgbɔ vɔ̃wo ɖa.
Satana kple eƒe gbɔgbɔ vɔ̃wo ‘magate ŋu aflu dukɔwo azɔ o.’
Nyaɖeɖefia 20:3, 10.
Vi kae nu siawo katã aɖe na ame siwo le Mawu Fiaɖuƒea ƒe akpa dzi?
NU SI MAWU FIAÐUƑEA AWƆ NA AMEGBETƆWO
Yesu si le Fia ɖum le dziƒo la, awɔ nu si de ŋgɔ boo wu nu si amegbetɔ dziɖula ɖe sia ɖe ate ŋu awɔ.
Ame 144,000 siwo wotia tso amegbetɔwo dome la, akpe ɖe eŋu.
(Nyaɖeɖefia 5:9, 10; 14:1, 3) Akpɔ egbɔ be wowɔ Mawu ƒe lɔlɔ̃nu le anyigba dzi.
Nu kae Mawu Fiaɖuƒea awɔ na ame siwo le anyigba dzi? Aɖe dɔléle kple ku ɖa.
"Dua me tɔ aɖeke magblɔ be, ‘Mele dɔ lém’ o, " eye "ku maganɔ anyi akpɔ o. "
Yesaya 33:24; Nyaɖeɖefia 21:4.
Ahe ŋutifafa kple dedienɔnɔ vavãtɔ vɛ.
Yesaya 54:13; Mika 4:4.
Amewo awɔ dɔ si me dzidzeme le.
"Nye ame tiatiawo ase vivi na woawo ŋutɔwo ƒe asinudɔwɔwɔwo bliboe.
Womadze agbagba dzodzro o. "
Yesaya 65:22, 23.
Aɖɔ nu siwo gblẽ le anyigba ŋu la ɖo.
"Gbegbe kple kuɖiɖinyigba akpɔ dzidzɔ, tagba atso aseye, eye wòaƒo se abe dzogbenya ene. "
Yesaya 35:1.
Afia nu si wòle be amewo nawɔ be woakpɔ agbe mavɔ la wo.
"Esiae nye agbe mavɔ la bena woanya wò, Mawu vavã ɖeka la, kple Yesu Kristo si nèdɔ ɖa la. "
Yohanes 17:3.
Ana Srɔ̃tɔ aɖewo le du ƒum le abɔ aɖe si me atiwo le me.
LÃMESẼ DEBLIBO Atsu kple asi aɖe le woƒe abɔ me dzram ɖo.
ŊUTIFAFA KPLE DEDIENƆNƆ
Atsu kple asi aɖe le woƒe abɔ me dzram ɖo. DƆ SIWO ME DZIDZEME LE
Tɔ aɖe si to towo dome. To aɖe si tame sno dza ɖo kple avewo ƒo xlã tɔsisia.
ANYIGBA NAÐƆ ÐO
Tiae Be Yeade Mawu Fiaɖuƒea Dzi Fifia!
Tsɔe be ahom sesẽ aɖe tu gbɔna miaƒe nutoa me.
Eye dziɖuɖua to nyakakamɔnuwo dzi le gbeƒã ɖemee be: "MIƲU!
MISI YI DEDIENƆƑE ENUMAKE! "
Nu kae nye nu nyuitɔ si wòle be nàwɔ? Àɖo ta teƒe aɖe si le dedie la godoo.
Le nyaa nu la, "afɔku " gblẽnu aɖe le ŋgɔ na mí katã si Yesu yɔ be "xaxa gã. "
(Mateo 24:21) Míate ŋu asi le xaxa sia nu o.
Gake míate ŋu awɔ nane atsɔ akpɔ mía ɖokuiwo ta.
Nu kae míawɔ?
(Mateo 6:33) Aleke míawɔ esiae?
Di Mawu Fiaɖuƒea gbã.
Esia fia be míatsɔ Mawu Fiaɖuƒea aɖo nɔƒe gbãtɔ wu nu bubu ɖe sia ɖe.
(Mateo 6:25, 32, 33) Nu ka tae wòle be míawɔe nenema? Elabena amegbetɔwo mate ŋu akpɔ ameƒomea ƒe kuxiwo gbɔ o. Mawu Fiaɖuƒea koe ate ŋu awɔ dɔ sia ade goe.
Di Mawu ƒe dzɔdzɔenyenye.
Ele be míawɔ míatɔ sinua awɔ ɖe Mawu ƒe se kple mɔfiame dzɔdzɔeawo dzi.
Nu ka tae? Elabena ne míawo ŋutɔwo míedi be míatso nya me le nyui kple vɔ̃ ŋu la, nu gbegblẽwo koe ado tso eme.
(Lododowo 16:25) Azɔ hã, ne míewɔ ɖe Mawu ƒe mɔfiamewo dzi la, menye ɖeko míaƒe nu adze Mawu ŋu o, ke boŋ aɖe vi na míawo ŋutɔwo hã. Yesaya 48:17, 18.
Miyi edzi mianɔ Fiaɖuƒe la kple Mawu ƒe dzɔdzɔenyenye dim gbã.
Ame bubuwo aɖe mɔ dzimaɖitsitsi ɖe agbe ŋu navu tsyɔ wo dzi ale gbegbe be womakpɔ ɣeyiɣi aɖeke kura atsɔ adi Mawu Fiaɖuƒea o.
Mateo 6:19-21, 25-32.
Ke hã, Yesu do ŋugbe be woakpɔ ame siwo le Mawu Fiaɖuƒea ƒe akpa dzi la ƒe nuhiahiãwo gbɔ na wo fifia, eye woase vivi na yayra siwo ava le etsɔme la tegbee.
Mateo 6:33. Togbɔ be Yesu ƒe nusrɔ̃la siwo nɔ agbe le ƒe alafa gbãtɔ me di Mawu Fiaɖuƒea kple Mawu ƒe dzɔdzɔenyenye gbã hã la, womekpɔ eteƒe woɖe vevesese kple fukpekpewo katã ɖa o.
Gake wokpɔ wo ta. Le mɔ ka nu?
Esi wonɔ agbe ɖe Mawu ƒe nudidi dzɔdzɔewo nu ta la, womekpe fu siwo ame siwo menɔa agbe ɖe Mawu ƒe sewo nu o la kpe o. Xɔse sẽŋu si nɔ wo si be Fiaɖuƒea ava la kpe ɖe wo ŋu wonɔ te ɖe nɔnɔme sesẽwo nu.
Eye Mawu na "ŋusẽ si gbɔ dzɔdzɔmetɔ ŋu " la wo be wotsɔ nɔ te ɖe kuxiawo nu.
2 Korintotɔwo 4:7-9.
ÀNƆ FIAÐUƑE LA DIM GBÃ?
Kristotɔ siwo nɔ anyi le ƒe alafa gbãtɔ me la, ɖo to Yesu ƒe sedede si nye be woadi Fiaɖuƒea gbã.
Ɛ̃! Yehowa Ðasefowo kpɔe be ɣeyiɣi si susɔ hafi Mawu Fiaɖuƒea nahe nuɖoanyi sia ava nuwuwui la le kpuie.
Eya ta wole wo tɔ sinua wɔm be yewoawɔ ɖe Yesu ƒe sededea dzi. Se sia gblɔ be: "Woaɖe gbeƒã Fiaɖuƒe ŋuti nya nyui sia le anyigba blibo la katã dzi be wòanye ɖaseɖiɖi na dukɔwo katã, eye ekema nuwuwu la ava. "
Mateo 24:14. Ðe nàɖo to nya nyuia?
Esi wose Fiaɖuƒe nya nyuia tso apostolo Paulo gbɔ la, woxɔe kple "dzi faa. "
Emegbe "wonɔa Ŋɔŋlɔawo me dzrom tsitotsito " be yewoakpɔ kakaɖedzi le nu siwo yewose la ŋu, eye wowɔ ɖe nu siwo wosrɔ̃ la dzi.
Dɔwɔwɔwo 17:11, 12. Le xexea me godoo la, ame miliɔn geɖe de Mawu Fiaɖuƒea dzi
Yehowa Ðasefowo le nu ƒom kple ŋutsu aɖe le eƒe ʋɔtru nu. Wole to ɖom Fiaɖuƒe gbedeasia
Ŋutsu ma ke lɔ̃ Yehowa Ðasefowo le Biblia srɔ̃m kplii le eƒe aƒe me.
Wodzroa Ŋɔŋlɔawo me tsitotsito
Ŋutsua yi kpekpe le Fiaɖuƒe Akpata me.
Wodea ha kple ame siwo de Fiaɖuƒea dzi Ŋutsua le gbe dom ɖa hafi axlẽ Biblia.
Ðee fia Mawu be yedi be yeasubɔe Wò hã àte ŋu awɔe nenema.
Ne èdi Mawu Fiaɖuƒea kple eƒe dzɔdzɔenyenye gbã la, àɖe dzi ɖi fifia, àva kpɔ ŋutifafa eye ànɔ dedie le etsɔme.
Ŋutsu aɖe nɔ anyi ɖe zikpui dzi le Biblia xlẽm le dɔwɔƒe aɖe ŋgɔ.
Ame geɖe doa gbe ɖa be Mawu Fiaɖuƒea nava, gake ɖe nèbia ɖokuiwò be nu kae nye Mawu Fiaɖuƒea, eye dɔ kae wòava wɔ kpɔa?
BU NYA SI BIBLIA GBLƆ ŊU KPƆ:
Nu kae nye Mawu Fiaɖuƒe la?
Enye dziɖuɖu aɖe si le dziƒo eye eƒe Fiae nye Yesu Kristo. Yesaya 9:6, 7; Mateo 5:3; Luka 1:31-33.
Nu kawoe Mawu Fiaɖuƒea awɔ? Ahe nu vɔ̃ɖi wɔwɔwo katã ava nuwuwui eye wòana ame siwo le anyigba dzi la nakpɔ ŋutifafa mavɔ.
Daniel 2:44; Mateo 6:10. Nu kae wòfia be woadi Fiaɖuƒea gbã? Efia be ame nade Mawu Fiaɖuƒea dzi, eye wòaka ɖe edzi bliboe be Fiaɖuƒe mae ana Mawu ƒe lɔlɔ̃nu nava eme le anyigba dzi.
Mateo 6:33; 13:44.
Ne Srɔ̃wò Wɔ Ahasi
"Ðeko medi be maku esi srɔ̃nye gblɔ nam be yele asi ɖem le ŋunye esi wòkpɔ ɖetugbui aɖe ta.
Enye nu madzɔmadzɔ si wòwɔ ɖe ŋunye vevietɔ ne meɖo ŋku nu siwo gbegbe metsɔ sa vɔ ɖe eta dzi. "
Maria, Spain. "Esi srɔ̃nye gbem le vome la, ɖeko wòwɔ abe nanee ku le menye ene.
Ɣeaɖewoɣia nye nuxaxaa dzi kana ɖena vie, gake kasia ko vevesesea gatrɔ va. "
Bill, Spain.
AME ƒe dzi gbãna ne srɔ̃a wɔ ahasi.
Le nyateƒe me la, srɔ̃tɔ aɖewo tea ŋu tsɔna kena wo srɔ̃ si dze agɔ si trɔ dzi me la, eye wo dome gavivina.
Ne srɔ̃tɔawo lɔ̃ be yewoanɔ yewo nɔewo gbɔ alo agbe yewo nɔewo o, ame si dzi wodze agɔa le la sea veve eteƒe didina. Aleke ame siawo awɔ anɔ te ɖe vevesesea nu?
MAWUNYAKPUKPUI SIWO ATE ŊU AKPE ÐE ŊUWÒ Togbɔ be enyea dzigbãnya hã la, Biblia faa akɔ na srɔ̃tɔ si dzi wodze agɔa le.
Wova kpɔnɛ be Mawu le yewoƒe nuxaxa kple aɖatsiwo kpɔm eye wòsea veve ɖe yewo nu.
Malaki 2:13-16.
"Ne metsi dzodzodzoe akpa la, èfaa akɔ nam henana mekpɔa gbɔdzɔe. "
Psalmo 94:19. Bill gblɔ be: "Esi mexlẽ mawunyakpukpui ma la, mekpɔe le susu me ɖaa be Yehowa le akɔ fam nam abe ale si vifofo si sea veve ɖe via nu wɔnɛ ene. " "Èwɔa nuteƒe na ame si wɔa nuteƒe. "
Psalmo 18:25. Carmen, ame si srɔ̃ mewɔ nuteƒe o ɣleti geɖe gblɔ be: "Srɔ̃nye mewɔ nuteƒe o.
Gake meka ɖe edzi be Yehowa ya awɔ nuteƒe nam.
Mado ŋukpem gbeɖe o. "
Esi medo gbe ɖa edziedzi ta la, Mawu na mekpɔ ŋutifafa. "
Ame siwo katã ƒe nya míegblɔ va yi la se le wo ɖokui me kpɔ be yewoana ta.
Bill gblɔe ale: "Xɔse si nɔ asinye la na taɖodzinu nɔ nye agbe ŋu togbɔ be edze abe nu sia nu dome gblẽ ene hã.
Togbɔ be meto ‘bali doblukɔ tsiɖitsiɖi me hã,’ Mawu nɔ kplim. "
Psalmo 23:4. Nu Kae Akpe Ðe Ŋuwò Nàdo Dzi?
De ŋugble le Biblia me nya fakɔnamewo ŋu. Bill gblɔ be: "Mexlẽ Hiob kple Psalmowo ƒe agbalẽawo.
Eye mete fli ɖe akpa siwo sɔ ɖe nye nɔnɔmea nu la te.
Meva kpɔe be Biblia ŋlɔla siawo hã to vevesese kple dzimaɖitsitsi siawo tɔgbi me abe nye ke ene. "
Ðo to hadzidzi siwo faa akɔ na ame. Carmen gblɔ be: "Ne metsi zãdomadɔlɔ̃e la, meɖoa to hawo.
Esia fa akɔ nam ŋutɔ. "
Daniel gblɔ be: "Mesrɔ̃ dzita ƒoƒo eye esia kpe ɖe ŋunye megaɖo ɖokuinye me. "
Ƒo nu tso ale si nèle sesem le ɖokuiwò me la ŋu.
Daniel gblɔ be: "Memam be maƒo nu tso nye seselelãmewo ŋu o.
Gake xɔlɔ̃ nyui aɖewo le asinye siwo gbɔ meyina ɣesiaɣi míeɖoa dze.
Meƒoa nu tso nye vevesesewo ŋu na wo alo ŋlɔa wo ɖe lɛta me na wo. Esia kpe ɖe ŋunye ŋutɔ. "
Sasha gblɔ be: "Kpekpeɖeŋu si nye ƒomea nam la ɖe vi nam ŋutɔ.
Nɔnye nɔa ŋunye ɣesiaɣi.
Ne nya aɖe le asinye magblɔ la nɔnye ɖoa tom.
Tɔnye hã na mese le ɖokuinye me be mele dedie eye wòkpe ɖe ŋunye megaɖo eme vivivi. "
Nɔ gbe dom ɖa. Carmen gblɔ be: "Medoa gbe ɖa edziedzi.
Mese le ɖokuinye me be Mawu megblẽm ɖi o, eɖoa tom eye wòkpena ɖe ŋunye. Mete ɖe Mawu ŋu le ɣeyiɣi sesẽ ma me. " Ne Mègadi Be Yeanɔ Agbe O
Adriana si tso Brazil gblɔ be: "Seselelãme siawo nu gbe tsotso. Eya ta mesusui be ne mewu ɖokuinye la anyo wu. "
ÐE NU te ɖe dziwò vevie kpɔ si na be mègadi be yeanɔ agbe oa? Ekema àse ale si Adriana se le eɖokui me la gɔme.
Nu te ɖe edzi vevie wòlé blanui eye mɔkpɔkpɔ bu ɖee. Adriana yi kɔdzi eye wokpɔe be blanuiléledɔe nɔ fu ɖem nɛ.
Bu Japan ŋutsu aɖe si ŋkɔe nye Kaoru si nɔ edzila tsitsi siwo dze dɔ dzi kpɔm hã ŋu kpɔ.
Egblɔ be: "Ɣemaɣi la, dɔ te ɖe dzinye vevie le dɔ me.
Eteƒe medidi o nuɖuɖu megadzroam o, eye nyemegadɔa alɔ̃ o.
Eya ta meva nɔ susum be makpɔ gbɔdzɔe ne meku. "
Nigeria ŋutsu aɖe si ŋkɔe nye Ojebode gblɔ be: "Meléa blanui ɣesiaɣi ale gbegbe be avi koe metsɔnɛ na, eya ta menɔ mɔnu dim be maɖe nye agbe ɖa. "
Gake ƒe sia ƒe la, ame gbogbo aɖewo wua wo ɖokuiwo.
AFI SI NÀKPƆ KPEKPEÐEŊU TSOE
Ŋutsuwo koŋ ye wua wo ɖokuiwo, elabe ekpea ŋu na wo dometɔ geɖe be woabia kpekpeɖeŋu.
Yesu gblɔ be ame siwo dze dɔ la hiã gbedala.
Ame geɖe siwo blanuiléledɔ le fu ɖem na la kpɔe be esi yewoyi kɔdzi la ena wòka ɖe eme na yewo.
Xɔlɔ̃ nyuitɔ kekeake si ate ŋu anɔ ame sie nye Yehowa Mawu, ame si naa kpekpeɖeŋu nyuitɔ to eƒe Nya Biblia dzi.
ÐE KUXI SIA NU AVA YI KURAA?
Na ŋugbe si Mawu do be yeana "anyigba yeye, " afi si "vevesese " maganɔ o la nafa akɔ na wò abe ale si wòfa akɔ na Ojebode ene.
(Nyaɖeɖefia 21:1, 4) Ŋugbedodo ma fia be tagbɔdɔ kple blanuiléledɔ aɖeke maganɔ anyi o.
Wò vevesesewo nu ayi tegbee.
Wò vevesesewo ‘magava susu me na wò alo ava dzi me na wò’ gbeɖe o.
Yesaya 65:17. Mawunyakpukpui Siwo Ate Ŋu Akpe Ðe Ŋuwò
Mawu nya ale si nèle sesem le ɖokuiwò me.
"Nye, Yehowa wò Mawu, melé wò nuɖusi ɖe asi, . . . le gbɔgblɔm na wò be: ‘Mègavɔ̃ o.
" Yesaya 41:13. Yehowa sea ale si míesena le mía ɖokui me gɔme wu ame bubu ɖe sia ɖe eye edi be yeakpe ɖe mía ŋu.
Xlẽ Mawu ƒe Nyaa nàde ŋugble le eŋu. "[Eliya bia] be yeaku hegblɔ be: ‘ . . .
Oo Yehowa, ɖe nye agbe ɖa.’ " 1 Fiawo 19:4.
Ojebode gblɔ be: "Esi mede ŋugble le Mawu ƒe Nyaa ŋu la, eɖe vi nam.
Meva kpɔe be nyagblɔɖila Eliya hã se le eɖokui me kpɔ abe ale si mele sesem le ɖokuinye me ene. "
Srɔ̃ nu tso Biblia me kpɔɖeŋuwo me.
Luka 22:32. Esi apostolo Petro gbe nu le Yesu gbɔ zi etɔ̃ megbe la, nu te ɖe edzi vevie eye wòfa avi hehehe. Kaoru gblɔ be: "Nu si me Petro to kpe ɖe ŋunye mekpɔe be Yehowa kple Yesu de dzesi ale si Petro se le eɖokui me.
Esia do ŋusẽm. "
Wò vevesesewo ‘magava susu me na wò alo ava dzi me na wò’ gbeɖe o.
Yesaya 65:17 Susu Nyuiwo Li Siwo Tae Wòle Be Nànɔ Agbe Ƒoe
Ðevi koe Tarsha nye esime dadaa ku.
Egblɔ be: "Wɔlaa nyanya nana tameɖoɖo kple mɔkpɔkpɔ nɔa agbea ŋu, eye wònana ame kpɔa dzidzɔ togbɔ be anɔ kuxiwo me tom hã.
NYATI SIWO do ŋgɔ ƒo nu tso nɔnɔme sesẽ vovovo siwo wɔnɛ be agbenɔnɔ sesẽna ŋu.
Esi nèle dzi dom le nɔnɔme sesẽ siwo me tom nèle me la, ɖewohĩ àsusu be agbea maganya nɔ o, alo ame aɖeke metsɔ ɖeke le eme na ye o.
Ka ɖe edzi be Mawu ya nya fu siwo kpem nèle.
Èxɔ asi le Mawu ŋkume. Psalmo 86 ŋlɔla gblɔ ale si wòka ɖe Mawu dzii. Egblɔ be: "Mayɔ wò le nye xaxagbe, elabena àtɔ nam. "
(Psalmo 86:7) Gake awɔ na wò be, ‘Aleke Mawu atɔ nam "le nye xaxagbe "?’
Mawu Léa Be Na Wò
[Èxɔ] asi sãsãsã wu atsutsrɔe geɖewo. "
Luka 12:6, 7.
BU NYA SIAWO ŊU KPƆ: Xe sue siawo gɔ̃ hã le vevie na Mawu.
Amegbetɔwo xɔ asi sãsãsã na Mawu wu atsutsrɔewo.
1 Mose 1:26, 27.
"Oo Yehowa, èdzro menye, eye nèdze sim nyuie. . . .
Èdze si nye susuwo . . .
Dzro menye, ne nàkpɔ ale si metsi dzodzodzoe le susu mee ɖa. "
Psalmo 139:1, 2, 23.
BU NYA SIAWO ŊU KPƆ: Mawu nya wò nyuie.
Enya nu siwo le ɣaɣla le wò dzi me ke kple nu siwo ŋu nètsia dzi ɖo hã.
Togbɔ be amewo mase kuxi siwo me tom nèle la gɔme o hã la, Mawu tsɔ ɖe le eme na wò eye wòdi be yeakpe ɖe ŋuwò.
Le esia ta susu nyuiwo li siwo ta wòle be nànɔ agbe.
Taɖodzinu Le Wò Agbe Ŋu
"Oo Yehowa, se nye gbedodoɖa; eye nye ɣlidodo hena kpekpeɖeŋu neɖo gbɔwò. . . .
"Ƒu to anyi ɖe ŋunye; ne meyɔ wò la, nàtɔ nam kaba. . . .
Atrɔ ɖe wɔnamanɔŋutɔwo ƒe kokoƒoƒo ŋu. "
Psalmo 102:1, 2, 17.
(Psalmo 56:8) Wò aɖatsiwo hã le eme. Mawu ɖoa ŋku dodokpɔ siwo katã me tom nèle kple wò aɖatsiwo dzi, elabena èxɔ asi nɛ.
"Mègatsi dzi o, elabena nyee nye wò Mawu.
Mado ŋusẽ wò; makpe ɖe ŋuwò. . . .
"Nye, Yehowa wò [Mawue], . . . nye ame si le gbɔgblɔm na wò be: ‘Mègavɔ̃ o.
Makpe ɖe ŋuwò.’ " Yesaya 41:10, 13.
BU NYA SIAWO ŊU KPƆ: Mawu le klalo be yeakpe ɖe ŋuwò.
Ne èdze anyi la, afɔ wò ɖe te.
Mɔkpɔkpɔ Li Be Etsɔme Ava Nyo
"Mawu lɔ̃ xexea ale gbegbe be wòtsɔ eƒe Tenuvi la na, be ame sia ame si xɔa edzi sena la nagatsrɔ̃ o, ke boŋ wòakpɔ agbe mavɔ. "
Yohanes 3:16.
BU NYA SIAWO ŊU KPƆ: Èxɔ asi na Mawu ale gbegbe be wòtsɔ Via, Yesu na faa tsɔ sa vɔ ɖe tawò.
Vɔsa sia awɔe be nàte ŋu ava nɔ agbe tegbee le dzidzɔ me.
Togbɔ be nu te ɖe dziwò fifia eye wòdze abe wowu tsɔtsɔ na wo ene hã la, dze agbagba nàsrɔ̃ Mawu ƒe Nyaa nyuie eye nànɔ mɔ kpɔm na ŋugbe siwo Mawu do be nàtsɔ ado ŋusẽ wò xɔse.
Ana dzi nadzɔ wò eye nàka ɖe edzi be susu nyuiwo li siwo ta wòle be nàyi edzi anɔ agbe.
‘Eléa Be Na Wò’ Ðetugbui aɖe le nu kom eye wòle zɔzɔm dzideƒotɔe le amehawo dome le afɔtoƒe aɖe
Ne ame bubuwo gblẽ wò ɖi hã la, Ame aɖe ya li si magblẽ wò ɖi gbeɖe o.
Ame kae?
Fia David si nɔ anyi le blema gblɔ be: "Ne fofonye kple danye gblẽm ɖi hã la, Yehowa ya axɔm. "
Psalmo 27:10. Yehowae nye "dɔmetɔtrɔ Fofo kple akɔfafawo katã ƒe Mawu, ame si faa akɔ na mí le míaƒe tetekpɔwo katã me. " 2 Korintotɔwo 1:3, 4.
‘Dro wò dzimaɖitsitsiwo katã ɖe edzi, elabena eléa be na wò.’ 1 Petro 5:7.
Àte ŋu axlẽ nu tso ale si Mawu di be yeakpe ɖe ŋuwò la ŋu le agbalẽ si nye Nu Kae Biblia Fia Mí? ƒe ta 12 lia me.
Yehowa Ðasefowoe tae. Àkpɔe le Internet hã dzi le www.jw.org/ee
Ne míenya nyateƒea la, ate ŋu ana agbe mí.
Le kpɔɖeŋu me, esi míekpɔ ŋuɖoɖo na biabia si nye, Aleke dɔlékuiwo wɔna kakana? la, bu ale si esia ɖe vi na mí le agbe me ŋu kpɔ.
Ƒe akpe geɖe va yi la, ame aɖeke menya biabia ma ƒe ŋuɖoɖo o.
Le ƒe mawo katã me la, ame miliɔn geɖe ku le dɔvɔ̃wo ta.
Ʋɛʋɛʋɛ la, dzɔdzɔmeŋutinunyalawo va ke ɖe nyateƒea ŋu.
Wova de dzesii be zi geɖe la, nugbagbevi suesuesue, siwo nye dɔlékuiwo koŋ gbɔe dɔlélewo tsona.
Nyateƒenya ɖeka ma wɔe be wote ŋu da dɔléle geɖe eye woƒo asa na wo hã, si na be ame biliɔn geɖe nɔa lãmesẽ me eye wonɔa agbe didii.
Ke biabia bubu siwo le vevie wu ya ɖe?
Ne èva nya nyabiase siwo gbɔna ƒe ŋuɖoɖowo la, vi kae wòaɖe na wò?
Ame kae nye Mawu?
Ame kae nye Yesu Kristo? Nu kae nye Mawu Fiaɖuƒe la?
Nu kae ava dzɔ le etsɔme?
Ame miliɔn geɖe kpɔ biabia siawo ƒe ŋuɖoɖowo eye esia na woƒe agbe nyo ɖe edzi.
Ne èva nya ŋuɖoɖoawo la, aɖe vi na wò hã.
ÐE NÀTE ŊU AKE ÐE NYATEƑEA ŊUA?
Le nyateƒe me la, mele bɔbɔe kura be woanya nyateƒea tso nu geɖe ŋu o.
Nu ka tae?
Le xexe sia si me amewo megakana ɖe amewo dzi o eye nyatakaka siwo mele eteƒe o bɔ ɖo me la, ame aɖewo megakana ɖe edzi be nyateƒe aɖe li gɔ̃ hã o.
Aleke míawɔe?
Eyae nye be míaku nu me abe ale si míewɔnɛ gbe sia gbe ene.
DI NYATEƑEA Anɔ eme be èdia nyateƒea tsoa nuwo ŋu gbe sia gbe.
Bu Jessica ƒe nɔnɔmea ŋu kpɔ.
Egblɔ be, "Azinuwo menyo na vinyenyɔnuvia kura o.
Ne eɖu nu sia nu si wotsɔ azi wɔ ƒe sue aɖe gɔ̃ hã la, ate ŋu aku. "
Eya ta ehiã be Jessica nanya nuɖuɖu siwo tɔgbi maɖe fu na via o.
Emegbe mekua nu me yia ŋgɔ eye meƒoa ka na dɔwɔƒe si wɔ nuɖuɖua gɔ̃ hã be maka ɖe edzi be azi mele eme o.
Xlẽ nu tso nyateƒea ŋu. Ku nu me yi ŋgɔ.
Kpɔ egbɔ be kakaɖedzi le nyatsoƒeawo ŋu. Afɔɖeɖe siawo ke ate ŋu akpe ɖe ŋuwò nàkpɔ ŋuɖoɖo na biabia siwo le vevie wu le agbe me. Le mɔ ka nu?
AGBALẼ VEVI AÐE SI TO NYATEƑE
Esi Jessica nɔ Biblia me nyateƒea dim la, ezã mɔnu si wòzã esime wònɔ nu me kum tso nuɖuɖu siwo menyo na via ƒe lãmesẽ o ŋu la tɔgbi ke.
Egblɔ be: "Esi mexlẽ nu heku nu me tsitotsito la, ekpe ɖe ŋunye meke ɖe Biblia me nyateƒea ŋu. "
Abe Jessica ene la, ame miliɔn geɖe va nya nu si Biblia gblɔ tso biabia siwo gbɔna ŋu:
Nu ka tae míele agbe ɖo? Nu kae dzɔna le ku megbe?
Nu ka tae míekpea fu? Nu ka wɔm Mawu le be yeatsɔ aɖe fukpekpewo ɖa?
Nu kae míawɔ be míaƒe ƒomewo nakpɔ dzidzɔ?
Ŋutsu ma ke le Biblia xlẽm eye wòsi eƒe kɔmpiuta da ɖi
Àte ŋu akpɔ nya siawo kple bubuwo ƒe ŋuɖoɖo siwo nye nyateƒe ne èxlẽ Biblia eye nèku nu me geɖe kpee le internet dzi le www.jw.org.
Gbetakpɔxɔ sia aɖo biabia siwo gbɔna la ŋu:
Ame kae nye Yesu Kristo?
Nu kae nye Mawu Fiaɖuƒe la? Nu kae ava dzɔ le etsɔme?
Gake gbã la, na míade ŋugble tso nu si tae míate ŋu aka ɖe edzi be Biblia toa nyateƒe la ŋu atsɔ adze egɔme.
Biblia Nyateƒetsoƒe Si Ŋu Kakaɖedzi Le
Tso blema ke la, ame geɖe siwo tso dukɔ vovovowo me la bua Biblia be enye nyateƒetsoƒe si ŋu kakaɖedzi le.
Egbea, ame miliɔn geɖe wɔna ɖe eƒe nufiafiawo dzi.
Ke hã, ame aɖewo ya bua Biblia be viɖe megale eŋu o, alo be alakpanyawo koe le eme.
Nu kae nèsusu? Ðe nyateƒe aɖe le Biblia mea?
NU SI TA NÀTE ŊU AKA ÐE BIBLIA DZI
Aleke nàwɔ anya ne àte ŋu aka ɖe Biblia dzi? Le kpɔɖeŋu me: Ne xɔ̃wò aɖe toa nyateƒe na wò ɣesiaɣi hena ƒe geɖe la, àka ɖe edzi godoo. Abe xɔlɔ̃ ma si dzi nàte ŋu aka ɖo ene la, ɖe Biblia hã toa nyateƒe ɣesiaɣia?
Na míakpɔ eƒe kpɔɖeŋu aɖewo ɖa.
Eŋlɔlawo To Nyateƒe Asi aɖe si wota wòlé nuŋlɔti
Biblia ŋlɔlawo to nyateƒe, eye woŋlɔ nu tso woawo ŋutɔwo ƒe vodadawo kple nu siwo me wodo kpo nu le la ŋu.
Le kpɔɖeŋu me, nyagblɔɖila Yona ŋlɔ nu tso eya ŋutɔ ƒe tomaɖomaɖo ŋu.
(Yona 1:1-3) Le nyateƒe me la, esi wònɔ Biblia-gbalẽ si wòŋlɔ la ta ƒom la, egblɔ ale si Mawu he to nɛ, gake meƒo nu tso tɔtrɔ siwo wòwɔ la ya ŋu o.
(Yona 4:1, 4, 10, 11) Ale si Biblia ŋlɔlawo katã to nyateƒee la ɖe ale si wodi vevie be nyateƒea nadze la fia.
Nyateƒenya Siwo Ðea Vi
Ðe Biblia ƒe aɖaŋuɖoɖowo ɖea vi ŋutɔŋutɔ ɣesiaɣia?
Ɛ̃, woɖea vi. Le kpɔɖeŋu me, se nya siwo Biblia gblɔ siwo ana mí kple amewo dome nanɔ nyuie la ɖa: "Nu sia nu si miedina be amewo nawɔ na mi la, miawo hã miwɔ nenema ke na wo. "
(Mateo 7:12) "Nyaŋuɖoɖo fafɛ tsia dziku nu, ke gbedaɖeamegbɔ nana dɔmedzoe flana. "
Ŋutinya Siwo Le Eme Nye Nyateƒe
Asi aɖe si wota wòlé nuŋlɔti
Bu esia ƒe kpɔɖeŋu sue ɖeka ŋu kpɔ.
Biblia gblɔ be le Nehemiya ƒe ɣeyiɣia me la, Tirotɔ (siwo nye Foiniketɔ siwo tso Tiro) siwo nɔ Yerusalem la, "tsɔa tɔmelã kple adzɔnu ɖe sia ɖe ƒomevi " vanɛ.
Nehemiya 13:16.
Ðe nane li si ɖo kpe Biblia ƒe nya sia dzia? Ɛ̃, ɖe li.
Azɔ hã, tomenukulawo va ke ɖe Mediterranea tɔwo ƒe tɔmelãƒu xoxo aɖewo ŋu le Yerusalem.
Tomenukulawo xɔe se be asitsalawoe tsɔ tɔmelã siawo tso didiƒe vɛ.
Esi agbalẽnyalagã aɖe lé ŋku ɖe kpeɖodzia ŋu vɔ la, eƒo nya ta be: "Nya si wogblɔ le Nehemiya 13:16 be, Tirotɔwo va dzraa tɔmelãwo le Yerusalem la nye nyateƒe blibo. "
Ede Le Dzɔdzɔmeŋutinunya Gome
Asi aɖe si wota wòlé nuŋlɔti
Subɔsubɔnyawo kple ŋutinyawo koŋ ŋue Biblia ƒo nu tsoe.
Gake ne eƒo nu tso dzɔdzɔmeŋutinunya ŋu la, edena pɛpɛpɛ.
Kpɔ eƒe kpɔɖeŋu ɖeka ɖa.
Anɔ abe ƒe 3,500 aɖewo va yi la, Biblia gblɔ be womeku anyigba la "ɖe naneke ŋu o. "
(Hiob 26:7) Esia to vovo sãa na nyakpakpa siwo amewo gblɔna be anyigba le tsi dzi alo be ele klo gã aɖe ƒe dzime.
Nyagblɔɖi Siwo Le Eme Nye Nyateƒe
Asi aɖe si wota wòlé nuŋlɔti
Azɔ hã eƒo nu tso mɔnu si Kores azã la ŋu be, tɔsisiwo ‘amie.’
Eye wògblɔ kpee be woagblẽ dua ƒe agbowo ɖi woanɔ ʋuʋu.
Ale Si Wòva Emee: Ƒe 200 le Yesaya ƒe nyagblɔɖia megbe la, Persia-fia aɖe va dze Babilon dzi.
Eŋkɔ ɖe? Kores.
Esi manɔ bɔbɔe be woadze Babilon dua dzi o ta la, etrɔ ɖe Frat-tɔsisi si sina to dua me la ŋu.
Kores ƒe amewo ɖe tsiʋe tsɔ trɔ mɔ na tɔsisia le dzigbe gome.
Nukutɔe la, Babilontɔwo gblẽ dua ƒe agbo siwo dze ŋgɔ tɔsisia ɖi!
Kores ƒe aʋawɔlawo to Babilon dua ƒe agbo siwo le ʋuʋu ɖi la nu ge ɖe dua me, eye woɖu wo dzi.
Ke hã, nya vevi ɖeka aɖe kpɔtɔ: Ðe Babilon zu aƒedoa?
Amewo kpɔtɔ nɔ afi ma hena ƒe alafa aɖewo.
Gake egbea, Babilon ƒe glikpo siwo te ɖe Baghdad ŋu le Iraq la ɖo kpe edzi be nyagblɔɖia va eme bliboe.
Nyateƒee, ne Biblia ƒo nu tso etsɔme ŋu gɔ̃ hã la, kakaɖedzi nɔa eŋu.
NYATEƑETSOƑE SI ŊU KAKAÐEDZI LE
1 Tesalonikatɔwo 2:13.
Gake nyateƒenya kawoe le Biblia me?
Ðe woate ŋu aɖe vi na wòa?
Magazine sia ƒe nyati mamlɛawo aƒo nu tso Biblia me nyateƒe vevi aɖewo ŋu.
Míadze egɔme kple nya si Biblia gblɔ tso ame si gbɔ wòtso, si nye Mawu, la ŋu.
Nyateƒe Si Ku Ðe Mawu Kple Kristo Ŋu
Togbɔ be amewo subɔa mawu geɖewo hã la, Mawu vavã ɖeka koe li.
(Yohanes 17:3) Eyae nye "Nuwokatãtaƒola, " nuwo katã Wɔla, eye eya gbɔe nu gbagbewo katã ƒe agbe dzɔ tso.
Eya ɖeka koe dze, wòle be míasubɔ. Daniel 7:18; Nyaɖeɖefia 4:11. Ame Kae Nye Mawu?
Biblia aɖe si le ʋuʋu ɖi
Mawu ƒe ŋkɔ dze le nuŋlɔɖi gbãtɔwo me ABE ZI 7,000 SƆŊ ENE YEHOWA Ye nye Mawu ƒe ŋkɔ
AƑETƆ, MAWU, FOFO Nye Yehowa ƒe bubuŋkɔ aɖewo Mawu Ƒe Ŋkɔ Ðe?
Mawu ŋutɔ gblɔ be: "Nyee nye Yehowa. Ŋkɔnyee. " (Yesaya 42:8) Mawu ƒe ŋkɔ ŋutɔŋutɔ dze le Biblia me abe zi 7,000 sɔŋ ene.
Ke hã, le Biblia geɖe me la, wotsɔ bubuŋkɔ abe "Aƒetɔ " ene ɖɔli eƒe ŋkɔ.
Mawu di be nànye ye xɔlɔ̃, eya ta ede dzi ƒo na wò be ‘nàyɔ yeƒe ŋkɔ.’
Psalmo 105:1. Bubuŋkɔ Siwo Le Yehowa Si.
Biblia yɔa bubuŋkɔwo abe "Mawu, " "Ŋusẽkatãtɔ, " "Wɔla, " "Fofo, " "Aƒetɔ " kple "Dziɖulagã " ene na Yehowa.
Daniel 9:4. Ale Si Mawu Le.
Mawu nye gbɔgbɔ si ŋku mate ŋu akpɔ o.
(Yohanes 4:24) Biblia ɖo kpe edzi be "ame aɖeke mekpɔ Mawu . . . kpɔ o. "
(Yohanes 1:18) Biblia ɖe ale si Mawu sena le eɖokui me fia.
Amewo ƒe nuwɔnawo ate ŋu ado nuxaxa nɛ loo alo woƒe nuwɔna ‘nanyo eŋu.’
Lododowo 11:20; Psalmo 78:40, 41.
Mawu Ƒe Nɔnɔme Wɔnukuwo.
Ŋusẽ.
Esi wònye "Mawu Ŋusẽkatãtɔ " ta la, ŋusẽ si seɖoƒe melina o le esi wòatsɔ awɔ nu siwo katã ƒe ŋugbe wòdo. 1 Mose 17:1.
Nunya. Mawu ƒe nunya ƒo ame sia ame tɔ ta.
Le susu ma ta la, Biblia gblɔ be eya koe nye "nunyala ɖeka hɔ̃. "
Mawu wɔa nu si le eteƒe ɣesiaɣi.
Eƒe nuwɔnawo "de blibo, " eye "mewɔa nu madzɔmadzɔ gbeɖe o. " 5 Mose 32:4. Lɔlɔ̃.
Biblia gblɔ be "Mawu nye lɔlɔ̃. " (1 Yohanes 4:8) Menye ɖeko Mawu ɖea lɔlɔ̃ fiana o, eya ame bliboa nye lɔlɔ̃.
Eƒe lɔlɔ̃ si ƒo ɖe sia ɖe ta lae ʋãnɛ le nu sia nu si wòwɔna me, eye esia ɖea vi na mí le mɔ geɖewo nu.
Mawu Di Be Amegbetɔwo Nadze Xɔ̃ Ye.
Mawue nye mía Fofo lɔ̃ame si le dziƒowo. (Mateo 6:9) Ne míexɔ edzi se la, míate ŋu anye exɔlɔ̃wo.
Yesu le gbe dom ɖa
Menye Yesue Nye Mawu O. Yesu le etɔxɛ elabena eya ɖeka koe Mawu ŋutɔ wɔ.
(Yohanes 1:14) Esi Mawu wɔ Yesu vɔ megbe la, Yehowa zã eƒe ŋgɔgbevi la wònye "dɔwɔla bibi " si dzi wòto wɔ nu sia nu kple ame sia ame.
Lododowo 8:30, 31; Kolosetɔwo 1:15, 16. Yesu Kristo megblɔ kpɔ be yenye Mawu o.
Ke boŋ eɖe eme be: "Eteƒenɔlae menye, eye [Mawu ye] dɔm ɖa. "
Mateo 28:18; Dɔwɔwɔwo 2:32, 33.
Yesu Kristo Ate Ŋu Akpe Ðe Ŋuwò Nàte Ðe Mawu Ŋu Yesu va anyigba dzi va fia nu mí tso Fofoa ŋu.
Yehowa ŋutɔ gblɔ tso Yesu ŋu be: "Ame siae nye Vinye, si gbɔ nyemelɔ̃a nu le o.
Miɖo toe. " (Marko 9:7) Yesu nya Mawu nyuie wu ame bubu ɖe sia ɖe.
Egblɔ be: "Ame aɖeke menya ame si Fofo la nye o, negbe Vi la, kple ame si Vi la lɔ̃ be yeaɖee afia la ko. " Luka 10:22.
Yesu le atikutsetse sue aɖe xɔm le nyɔnuvi aɖe gbɔ eye ametsitsi aɖewo le wo kpɔm
Yesu ɖe Mawu ƒe nɔnɔmewo fia le mɔ deblibo nu.
Yesu srɔ̃ Fofoa ƒe nɔnɔmewo pɛpɛpɛ ale gbegbe be wòte ŋu gblɔ be: "Ame si kpɔm la, ekpɔ Fofo la hã. "
(Yohanes 14:9) Esi Yesu srɔ̃ Fofoa ƒe lɔlɔ̃ eye wòɖee fia le nyagbɔgblɔ kple nuwɔnawo me ta la, eto edzi he amewo ɖe Mawu ŋu.
Egblɔ be: "Nyee nye mɔ la kple nyateƒe la kpakple agbe la. Ame aɖeke mevaa Fofo la gbɔ o, negbe to dzinye ko. " (Yohanes 14:6) Egblɔ hã be: "Nyateƒetadeagulawo ade ta agu na Fofo la le gbɔgbɔ kple nyateƒe me, elabena le nyateƒe me la, ame siawo tɔgbi dimee Fofo la le be woade ta agu na ye. " (Yohanes 4:23) Bu nya ma ŋu kpɔ!
Yehowa le ame siwo le abe wò ene, siwo di be yewoanya nyateƒe si ku ɖe ye ŋu la dim. Nyateƒe Si Ku Ðe Mawu Fiaɖuƒea Ŋu
Wò Fiaɖuƒe nava.
Wò lɔlɔ̃nu nava eme le anyigba dzi abe ale si wòle le dziƒo ene. "
(Mateo 6:9, 10) Nu kae nye Mawu Fiaɖuƒe la? Nu kae wòwɔna?
Eye nu ka tae wòle be míado gbe ɖa be Fiaɖuƒea nava?
Yesue nye Mawu Fiaɖuƒea ƒe Fia. Luka 1:31-33: "Nàna ŋkɔe be Yesu.
Fiaɖuƒeae nye nyati vevitɔ si Yesu ɖe gbeƒãe.
Mateo 9:35: "Yesu yi ɖato duawo kple kɔƒeawo katã me le nu fiam le woƒe ƒuƒoƒewo hele gbeƒã ɖem Fiaɖuƒe ŋuti nya nyui la, eye wòle dɔléle ɖe sia ɖe ƒomevi kple lãmegbegblẽ ɖe sia ɖe ƒomevi dam. "
Yesu na dzesi eƒe nusrɔ̃lawo be wòakpe ɖe wo ŋu woanya ɣeyiɣi si me Fiaɖuƒea ava.
Fifia Yesu ƒe nusrɔ̃lawo le gbeƒã ɖem Fiaɖuƒea le anyigba blibo la katã dzi.
Mawu Fiaɖuƒea Ŋu Nyateƒenyawo
Ele teƒe aɖe koŋ.
Mawu Fiaɖuƒea nye dziɖuɖu ŋutɔŋutɔ si Mawu ɖo anyi ɖe dziƒo.
DANIEL 2:44; MATEO 4:17.
Taɖodzinu le eŋu.
PSALMO 37:11, 29. Fia le Mawu Fiaɖuƒea si.
Mawu tia Yesu be wòanye Fia aɖu dzi le dziƒo eye wòƒle ame 144,000 tso anyigba dzi be woaɖu fia kplii.
LUKA 1:30-33; 12:32; NYAÐEÐEFIA 14:1, 3. Fiaɖuƒea teviwo li.
Fiaɖuƒea teviwo anɔ agbe le anyigba dzi eye woalɔ̃ faa abɔbɔ ɖe Yesu ƒe dziɖulanyenye te eye woawɔ ɖe Fiaɖuƒea ƒe sewo dzi. MATEO 7:21.
Nu Si Ta Yesue Dze Be Wòaɖu Ameƒomea Dzi
Esi Yesu nɔ anyigba dzi la, eɖee fia be ŋutete le ye si eye be yeanye dziɖula lɔ̃ame elabena
Etsɔ ɖe le eme na ame dahewo.
LUKA 14:13, 14.
Elé fu nu fitifiti wɔwɔ kple nu madzɔmadzɔ wɔwɔ.
MATEO 21:12, 13.
Ekpɔ ŋusẽ ɖe dzɔdzɔmeŋusẽwo dzi.
MARKO 4:39. Ena nuɖuɖu ame akpewo.
MATEO 8:16. Efɔ ame kukuwo ɖe tsitre.
YOHANES 11:43, 44. Ale Si Mawu Fiaɖuƒea Ate Ŋu Aɖe Vi Na Wò Fifia
Àte ŋu anɔ agbe si me dzidzeme le fifia ne èva zu Mawu Fiaɖuƒea tevi.
Le kpɔɖeŋu me, Fiaɖuƒea teviwo "[Nɔa] ŋutifafa me kple amewo katã. "
HEBRITƆWO 12:14. Sea vivi na ƒomegbenɔnɔ eye wowɔa ɖeka le ƒomea me elabena srɔ̃tɔwo lɔ̃a wo nɔewo eye wodea bubu wo nɔewo ŋu. EFESOTƆWO 5:22, 23, 33.
Nɔa agbe si me dzidzɔ kple dzidzeme le elabe wonye ame siwo "nyae be gbɔgbɔmenuwo hiã yewo. "
MATEO 5:3.
Nyateƒe Si Ku Ðe Etsɔme Ŋu Ðe nèbu ale si etsɔme ava nɔ ŋu kpɔa?
Yesu gblɔ ale si míawɔ ‘ade dzesii be Mawu Fiaɖuƒe la gogo’ la na mí.
Luka 21:10-17.
Biblia gblɔ be nu siwo adzɔ le "ŋkeke mamlɛawo " me le amegbetɔwo ƒe dziɖuɖu te la dometɔ ɖeka hãe nye nɔnɔme siwo amewo anɔ ɖeɖem fia.
Àte ŋu axlẽ nu tso nɔnɔme mawo ŋu le 2 Timoteo 3:1-5. Ne ètsɔ nɔnɔme mawo sɔ kple ale si amewo le agbe nɔm egbea la, ɖikeke mele eme o be àlɔ̃ ɖe edzi be Biblia me nyagblɔɖi sia le eme vam nyateƒe. Nu kae esia fia?
Esusɔ vie ko Mawu Fiaɖuƒea nahe tɔtrɔ gãwo ava anyigba dzi, si awɔe be agbea nanyo ɖe edzi wu sãsãsã.
(Luka 21:36) Mawu do ŋugbe nyuiwo le Biblia me ku ɖe anyigba la kple ame siwo anɔ agbe le edzi la ŋu.
Eƒe kpɔɖeŋu aɖewoe nye esi.
DZIÐUÐU NYUI
"Wotsɔ dziɖuɖu, bubu kple fiaɖuƒe [na Yesu], ne amehawo, dukɔwo kple gbegbɔgblɔ ɖe sia ɖe dolawo katã nasubɔe.
Eƒe dziɖuɖu anɔ anyi tegbee, enu mayi o, eye eƒe fiaɖuƒe nye fiaɖuƒe si womatsrɔ̃ o. " DANIEL 7:14.
Nu si esia fia: Àte ŋu ase vivi na agbea le dziɖuɖu si de ŋgɔ sãsãsã wu, si Mawu ɖo anyi be wòaɖu xexea katã dzi eye wòtsɔ Via ɖo Fiae ɖe enu la te.
LÃMESẼ DE BLIBO
Nyɔnuvi aɖe tso le eƒe bunɔkeke me eye wòle zɔzɔm
"Dua me tɔ aɖeke magblɔ be, ‘Mele dɔ lém’ o. " YESAYA 33:24.
Nu si esia fia: Màgalé dɔ alo anye nuwɔametɔ akpɔ gbeɖe o, eye àte ŋu anɔ agbe tegbee. ŊUTIFAFA BLIBO
Woŋe aʋawɔtu aɖe kluikluiklui
"Etsia aʋawɔwɔwo nu le anyigba bliboa dzi. "
PSALMO 46:9.
AME NYUIWO AYƆ ANYIGBA LA DZI
"Ame vɔ̃ɖiwo maganɔ anyi o . . .
Ame fafawo anyi anyigba la dome. "
PSALMO 37:10, 11. Nu si esia fia: Ame vɔ̃ɖiwo maganɔ anyi o, ke ame siwo ɖoa to Mawu tso dzi me la ɖeɖe koe anɔ anyigba la dzi.
ANYIGBA BLIBOA AZU PARADISO
YESAYA 65:21, 22.
Nu si esia fia: Woatrɔ asi le anyigba bliboa ŋu wòanya kpɔ.
Mawu aɖo gbe si míedona ɖa nɛ be wòana eƒe lɔlɔ̃nu nava eme le "anyigba dzi " la ŋu.
Mateo 6:10.
Amewo le dzidzɔ kpɔm le Paradiso me Ale Si Nyateƒea Ate Ŋu Aɖe Vi Na Wò
Mawu, ame si mate ŋu aka aʋatso o la, na mɔnukpɔkpɔ wò be nàkpɔ "agbe mavɔ. "
Yohanes 3:16. NU KAE WÒHIÃ BE NÀWƆ?
Ðetugbui aɖe le Biblia xlẽm le eƒe tablɛt dzi le kɔfinoƒe aɖe
Srɔ̃ nyateƒe si le Mawu ƒe Nyaa me.
Yohanes 17:3, 17.
Tiae be yeaɖo to Mawu. 5 Mose 30:19, 20.
Wɔ ɖe Mawu ƒe mɔfiame siwo ɖea vi la dzi le wò agbe me.
Yakobo 1:25. Yehowa Ðasefo siwo le xexea me godoo la le viɖe geɖe kpɔm tso Biblia me nyateƒea sɔsrɔ̃ me.
Adzɔ dzi na wo be yewoaƒo nu tso nu siwo srɔ̃m yewole la ŋu na wò.
Ne èdi be yeanya nu geɖe wu tso tame si Mawu ɖo ɖe amegbetɔwo ŋu la, kpɔ agbalẽ si nye Nu Kae Biblia Fia Mí? ƒe ta 3 lia.
Yehowa Ðasefowoe tae eye àkpɔe le Internet dzi le www.jw.org/ee. Mateo 1:1-25
1 Yesu Kristo, David vi, Abraham vi, ƒe dzidzimenuŋlɔɖiwo: 2 Abraham dzi Isak;
Isak dzi Yakob; Yakob dzi Yuda kple nɔviawo;
3 Yuda kple Tamar dzi Perez kple Zera; Perez dzi Hezron;
Hezron dzi Ram;
4 Ram dzi Aminadab;
Aminadab dzi Nahason; Nahason dzi Salmon;
5 Salmon kple Rahab dzi Boaz; Boaz kple Rut dzi Obed;
Obed dzi Isai;
6 Isai dzi David, fia la.
David kple Uriya srɔ̃ dzi Salomo; 7 Salomo dzi Rehabeam;
Rehabeam dzi Abiya; Abiya dzi Asa;
8 Asa dzi Yehosafat; Yehosafat dzi Yehoram;
Yehoram dzi Uziya;
9 Uziya dzi Yotam;
Yotam dzi Ahaz;
Ahaz dzi Hizkiya; 10 Hizkiya dzi Manase;
Manase dzi Amon; Amon dzi Yosiya;
11 Yosiya dzi Yekoniya kple nɔviawo le Babilon ƒe aboyoɖeɣi.
12 Esi wole aboyo me le Babilon la, Yekoniya dzi Sealtiel; Sealtiel dzi Zerubabel;
13 Zerubabel dzi Abihud; Abihud dzi Eliyakim; Eliyakim dzi Azor;
Zadok dzi Akim;
Akim dzi Elihud;
15 Elihud dzi Eleazar;
Eleazar dzi Matan;
Matan dzi Yakob; 16 Yakob dzi Yosef, ame si srɔ̃e nye Maria si dzi Yesu si woyɔna be Kristo la.
18 Yesu Kristo dzidzi yi ale.
19 Ke esi srɔ̃a Yosef nye ame dzɔdzɔe, eye medi be yeado ŋukpee le dutoƒo o ta la, eɖoe be yeagbee le adzame.
Ðetugbui leaƒe afɔ fu adzi ŋutsuvi, eye woana ŋkɔe be Imanuel, " si gɔmee nye "Mawu Li Kpli Mí. "
25 Ke medɔ kplii o va se ɖe esime wòdzi ŋutsuvi; eye wòna ŋkɔe be Yesu.
Mateo 2:1-23
4 Eƒo dukɔ la ƒe nunɔlawo ƒe tatɔwo katã kple agbalẽfialawo nu ƒu hebia wo afi si woadzi Kristo la le.
10 Esi wokpɔ ɣletivia la, dzi dzɔ wo ale gbegbe.
11 Eye esi woge ɖe aƒea me la, wokpɔ ɖevi la kple dadaa Maria, eye wobɔbɔ de bubu eŋu.
Woʋu nu siwo me woƒe kesinɔnuwo le la nu, eye wotsɔ nunana siwo nye sika, lifi kple mire la nɛ.
12 Gake esi Mawu xlɔ̃ nu wo le drɔ̃eƒe be womegatrɔ yi Herodes gbɔ o ta la, woto mɔ bubu trɔ yi wo de.
15 Enɔ afi ma va se ɖe esime Herodes ku.
Ale nya si Yehowa gblɔ to eƒe nyagblɔɖila dzi la va eme be: "Meyɔ vinye la tso Egipte vɛ. "
Rahel ye le fafam na viawo, eye mele lɔlɔ̃m be woafa akɔ na ye o, elabena womegali o. "
22 Ke esi wòse be Arkelao le fia ɖum le Yudea ɖe fofoa Herodes teƒe la, evɔ̃ afi ma yiyi. Azɔ hã esi wònye Mawu xlɔ̃ nui le drɔ̃e me ta la, edzo yi Galilea nutoa me.
23 Eye wòva nɔ du si woyɔna be Nazaret la me, ale be nya si wogblɔ to nyagblɔɖilawo dzi la nava eme be: "Woayɔe be Nazaretetɔ. "
Mateo 3:1-17
Mina eƒe mɔwo nadzɔ.’ " 4 Yohanes do kposɔfuwu, eye wòtsɔ lãgbalẽlidziblanu bla ali dzi.
Ʋetsuviwo kple gbemenyitsie nye eƒe nuɖuɖu.
5 Amewo tsoa Yerusalem kple Yudea blibo la kpakple Yordan nuto blibo la me vaa egbɔ, 6 eye wònyrɔa wo ɖe Yordan-tɔsisia me, eye woʋua woƒe nu vɔ̃wo me.
9 Miganɔ gbɔgblɔm le mia ɖokuiwo me be, ‘Abraham ye nye mía fofo’ o.
Elabena mele egblɔm na mi be, Mawu ate ŋu ana viwo nado tso kpe siawo me na Abraham.
10 Wotsɔ fía ɖo atiawo ƒe ke dzi xoxo.
Eya ta ati sia ati si metsea ku nyui o la, woalãe ade dzo me.
11 Nye la, metsɔ tsi le mia nyrɔm le miaƒe dzimetɔtrɔ ta, ke ame si le megbenye gbɔna la tri akɔ wum, ame si ƒe afɔkpawo nyemedze aɖe o.
Eya atsɔ gbɔgbɔ kɔkɔe kple dzo anyrɔ mi.
12 Eƒe lugbɔnu le esi, akplɔ eƒe nukuƒoƒe keŋkeŋ, eye wòaƒo lu la nu ƒu ɖe eƒe nudzraɖoƒe, ke tsroa ya la, atɔ dzoe kple dzo si womatsi o. "
13 Ɣemaɣi la, Yesu tso Galilea va Yohanes gbɔ le Yordan-tɔsisi la to be wòanyrɔ ye.
17 Kpɔ ɖa!
Gbe aɖe hã ɖi tso dziƒowo gblɔ be: "Ame siae nye Vinye si gbɔ nyemelɔ̃a nu le o, si ƒe nu dzea ŋunye. " Mateo
4:1-25 4 Eye gbɔgbɔ la kplɔ Yesu yi gbedadaƒo be Abosam natee kpɔ.
2 Esi wòtsi nu dɔ ŋkeke blaene kple zã blaene megbe la, dɔ wui.
Elabena woŋlɔ ɖi be: ‘Yehowa wò Mawue nàde ta agu na, eye eya ɖeka koe nàsubɔ.’ " 11 Ale Abosam dzo le egbɔ, eye kpɔ ɖa, mawudɔlawo va subɔe.
12 Ke esi Yesu se be wolé Yohanes la, edzo yi Galilea.
Wo kple wo fofo Zebedeo wole tɔdziʋu me le woƒe ɖɔ vuvuwo sam, eye wòyɔ wo.
22 Enumake wogblẽ tɔdziʋu la kple wo fofo ɖi hedze eyome.
25 Le esia ta ameha gã aɖewo, siwo tso Galilea, Dekapoli, Yerusalem kple Yudea kpakple Yordan ƒe go kemɛ dzi la, dze eyome.
Mateo 5:1-48
5 Esi wòkpɔ amehawo la, eyi to aɖe dzi, eye esi wòbɔbɔ nɔ anyi la, eƒe nusrɔ̃lawo va egbɔ.
4 "Dzidzɔtɔwoe nye ame siwo le nu xam, elabena woafa akɔ na wo. 5 "Dzidzɔtɔwoe nye ame fafawo, elabena woanyi anyigba la dome.
6 "Dzidzɔtɔwoe nye ame siwo dzɔdzɔenyenye ƒe dɔ kple tsikɔ le wuwum, elabena woaɖi ƒo na wo. 7 "Dzidzɔtɔwoe nye nublanuikpɔlawo, elabena woakpɔ nublanui na wo.
8 "Dzidzɔtɔwoe nye ame siwo dza le dzi me, elabena woakpɔ Mawu. 9 "Dzidzɔtɔwoe nye ame siwo wɔa ŋutifafa, elabena woayɔ wo be Mawu viwo.
13 "Miawoe nye anyigba la ƒe dze; ke ne dze bu eƒe ŋusẽ ɖe, nu kae woawɔ nɛ be wòagaɖɔ ɖo?
14 "Miawoe nye xexea ƒe kekeli.
Du si le to dzi la, womate ŋu aɣlae o.
Nyemeva wo ɖe ge ɖa o, ke boŋ be mana woava eme.
Wɔ ŋutifafa kple nɔviwòa gbã, eye ne ètrɔ gbɔ la, nàtsɔ wò nunana la ana.
25 "Dzra wò kple ame si sama wò la dome ɖo kaba esi miele mɔa dzi yina, ale be ame si sama wò la nagatsɔ wò ade asi na ʋɔnudrɔ̃la, ne ʋɔnudrɔ̃la hã natsɔ wò ade asi na kpovitɔ, eye woade wò gaxɔ me o.
29 Eya ta ne wò ɖusimeŋku hea wò dea nu vɔ̃ me la, hoe ɖa nàtsɔ aƒu gbe.
30 Nenema ke ne wò nuɖusi hea wò dea nu vɔ̃ me la, lãe ɖa nàtsɔ aƒu gbe.
42 Na nu ame si le nu biam wò, eye mègatrɔ megbe de ame si di be nàdo nu na ye la o.
Ðe dukɔwo me tɔwo hã mewɔna nenema ke oa? 48 Eya ta mizu blibo, abe ale si mia Fofo si le dziƒo la le bliboe ene.
Mateo
6:1-34
2 Eya ta ne èkpɔ nublanui na amewo hena nu wo la, mègana kpẽ naɖi le ŋgɔwò abe ale si alakpanuwɔlawo wɔna le ƒuƒoƒewo kple kpɔdomeewo be amewo nakafu yewo la ene o.
Vavã mele egblɔm na mi be, woxɔ woƒe fetu blibo la xoxo.
3 Ke wò la, ne èkpɔ nublanui na amewo hena nu wo la, mègana wò miasi nanya nu si wɔm wò nuɖusi le o, 4 ale be wò nunana la nanɔ ɣaɣla.
Eye Fofowò, si kpɔa nu le ɣaɣlaƒe la, aɖo eteƒe na wò.
Vavã mele egblɔm na mi be, woxɔ woƒe fetu blibo la xoxo.
6 Ke wò la, ne èle gbe do ge ɖa la, yi wò xɔ me, eye ne ètu ʋɔa vɔ la, do gbe ɖa na Fofowò si le ɣaɣlaƒe la.
Ekema Fofowò si kpɔa nu le ɣaɣlaƒe la aɖo eteƒe na wò.
7 Ne miele gbe dom ɖa la, migagbugbɔ nɔ nya ɖeka mawo ke gblɔm atraɖii abe ale si dukɔwo me tɔwo wɔnɛ ene o, elabena wosusuna be woaɖo to yewo le yewoƒe nya geɖe gbɔgblɔ ta.
8 Eya ta migawɔ nu abe woawo ene o, elabena mia Fofo la nya nu siwo le mia hiãm hafi mieva bianɛ gɔ̃ hã.
9 "Eya ta miawo mido gbe ɖa ale:
"‘Mía Fofo si le dziƒowo, wò ŋkɔ ŋuti nakɔ.
10 Wò Fiaɖuƒe nava.
Wò lɔlɔ̃nu nava eme le anyigba dzi abe ale si wòle le dziƒo ene.
13 Mègakplɔ mí yi tetekpɔ me o, ke ɖe mí tso vɔ̃ɖitɔ la si me.’
Vavã mele egblɔm na mi be, woxɔ woƒe fetu blibo la xoxo.
Ekema Fofowò si kpɔa nu le ɣaɣlaƒe la aɖo eteƒe na wò.
20 Ke boŋ miƒo kesinɔnuwo nu ƒu na mia ɖokuiwo ɖe dziƒo, afi si agbagblaʋui alo ɣebia megblẽa nu le o, eye fiafitɔwo medzea kpɔ va fia fi le o.
21 Elabena afi si wò kesinɔnuwo le la, afi mae wò dzi hã anɔ.
22 "Ameti la ƒe akaɖie nye ŋku.
Eya ta ne wò ŋku nɔa nu ɖeka ŋu la, ekema wò ameti blibo la katã me akɔ.
Miate ŋu anye Mawu kple Kesinɔnuwo siaa ƒe kluviwo o.
32 Elabena nu siawo katã yomee dukɔwo tina vevie.
Gake mia Fofo si le dziƒo la nyae be nu siawo katã hiã mi.
Ŋkeke ɖe sia ɖe ƒe kuxiwo sɔ gbɔ nɛ.
Mateo 7:1-29
Ðe atikpo la ɖa le wò ŋutɔ wò ŋku dzi gbã, ekema àte ŋu akpɔ nu nyuie aɖe ati fefee si le nɔviwò ƒe ŋku dzi la.
6 "Migatsɔ nu siwo le kɔkɔe la na avuwo o, eye migatsɔ miaƒe dzonu xɔasiwo ƒu gbe ɖe hawo ŋkume o, ne woaganya avuzi le wo dzi, eye emegbe woatrɔ avuvu mi o.
12 "Eya ta nu sia nu si miedina be amewo nawɔ na mi la, miawo hã miwɔ nenema ke na wo.
Le nyateƒe me la, nu siae Se la kple Nyagblɔɖilawo ƒe nyawo fia.
13 "Mito agbo xaxɛ la nu yi ɖe eme, elabena agbo la keke eye mɔ si kplɔa ame yia tsɔtsrɔ̃ me la le gbadza, eye ame geɖewoe toa enu yina; 14 ke agbo la le xaxɛe eye mɔ la hã xaxa, si kplɔa ame yia agbe me, eye ame ʋɛ aɖewo koe kpɔnɛ.
15 "Mikpɔ nyuie le aʋatsonyagblɔɖila siwo vaa mia gbɔ le alẽgbalẽ me, evɔ le ememe la, wonye amegãxi nyanyrawo la ŋuti.
16 Woƒe kutsetsewoe miatsɔ adze si woe.
19 Ati sia ati si metsea ku nyui o la, wolãnɛ dea dzo me.
20 Eya ta woƒe tsetsewoe miatsɔ adze si woe.
21 "Menye ame sia ame si le gbɔgblɔm nam be, ‘Aƒetɔ, Aƒetɔ,’ ye ayi ɖe Dziƒofiaɖuƒe la me o, negbe ame si le Fofonye si le dziƒowo ƒe lɔlɔ̃nu wɔm la koe.
Mi sedzimawɔlawo, mite ɖa le gbɔnye!’
24 "Eya ta ame sia ame si sea nye nya siawo, eye wòwɔa wo dzi la, anɔ abe ŋutsu dzeaɖaŋu si tu eƒe xɔ ɖe agakpe dzi la ene.
25 Eye tsi gã aɖe dza, tɔwo ɖɔ, eye ya ƒo va lɔ xɔ ma, gake memu o, elabena woɖo egɔme anyi ɖe agakpe dzi.
26 Ke ame sia ame si sea nye nya siawo, eye mewɔa wo dzi o la, anɔ abe ŋutsu tsibome si tu eƒe xɔ ɖe ke dzi la ene.
27 Eye tsi gã aɖe dza, tɔwo ɖɔ, eye ya ƒo va lɔ xɔ ma, eye wòmu dze anyi gbloo. "
8:1-34
8 Esi wòɖi tso toa dzi la, ameha gã aɖe dze eyome.
2 Eye kpɔ ɖa, anyidɔléla aɖe va bɔbɔ nɛ gblɔ be: "Aƒetɔ, ne èlɔ̃ ko la, àte ŋu ana ŋutinye nakɔ. " 3 Ale wòdo asi ɖa ka asi eŋu gblɔ be: "Melɔ̃!
Ŋutiwò nekɔ. "
Enumake eƒe anyidɔ la vɔ nɛ.
4 Eye Yesu gblɔ nɛ be: "Mègagblɔe na ame aɖeke o, ke boŋ yi ɖatsɔ ɖokuiwò fia nunɔla, eye nàna nu siwo Mose ɖo be woana la, be wòanye kpeɖodzi na wo. "
11 Ke mele egblɔm na mi be, ame geɖewo atso ɣedzeƒe kple ɣetoɖoƒe, eye woanɔ kplɔ̃ ŋu kple Abraham kple Isak kpakple Yakob le Dziƒofiaɖuƒe la me; 12 ke woatsɔ Fiaɖuƒe la ƒe viwo ya aƒu gbe ɖe viviti me le xexe.
Afi mae woafa avi ahaɖu aɖukli le. " 13 Eye Yesu gblɔ na asrafomegã la be: "Heyi.
Neva eme na wò le wò xɔse la nu. "
Eye subɔvi la ƒe lãme sẽ le gaƒoƒo ma dzi.
15 Ale wòka asi eƒe asi ŋu, eye asrãdɔ la vɔ nɛ, eye wòfɔ hesubɔe.
18 Esi Yesu kpɔ ameha geɖewo le eŋu la, egblɔ na eƒe nusrɔ̃lawo be yewoayi ƒua ƒe go kemɛ dzi.
23 Azɔ Yesu kple eƒe nusrɔ̃lawo yi ɖaɖo tɔdziʋu aɖe.
Eye wòtso heblu ɖe ya la kple atsiaƒua ta, eye ɖoɖoe zi toŋtoŋtoŋ.
27 Ewɔ nuku na nusrɔ̃laawo ale gbegbe, eye wogblɔ be: "Ame ka gɔ̃e nye esia?
Yaƒoƒowo kple atsiaƒu gɔ̃ hã ɖoa toe. "
28 Esi wòva ɖi go ɖe Gadaratɔwo ƒe anyigba dzi la, ŋutsu eve siwo me gbɔgbɔ vɔ̃wo le la do go tso yɔdowo dome va kpee.
Wowɔa adã ale gbegbe be dzi menɔa ame aɖeke ƒo wòtoa mɔ ma o.
Ðe nèva be yeawɔ fu mí hafi ɣeyiɣi ɖoɖi la nadea? " 30 Ke hawo ƒe hatsotso gã aɖe le nu ɖum le adzɔge ɖaa.
31 Eya ta gbɔgbɔ vɔ̃awo ɖe kuku nɛ vevie be: "Ne ènya mí do goe la, ɖo mí ɖe haawo me. " 32 Eya ta egblɔ na wo be: "Miheyi! "
Ale wodo go hege ɖe haawo me; eye kpɔ ɖa, hawo ƒe ha blibo la katã ƒu du kplikplikpli to to la dzi ge dze ƒu la me doo heku ɖe tsia me.
33 Ke haawo kplɔlawo sí, eye woyi dua me ɖagblɔ nu siwo katã dzɔ kple ŋutsu siwo me gbɔgbɔ vɔ̃wo nɔ la hã ŋuti nya.
34 Eye kpɔ ɖa, du blibo la katã ƒo zi eye wodo va Yesu gbɔ; esi wokpɔe la, woɖe kuku nɛ vevie be wòadzo le yewoƒe nutoa me.
Mateo 9:1-38
2 Eye kpɔ ɖa, wokɔ lãmetututɔ aɖe ɖe aba dzi va egbɔ.
8 Esi amehawo kpɔ esia la, vɔvɔ̃ ɖo wo ŋutɔ, eye wokafu Mawu, ame si tsɔ ŋusẽ sia gbegbe na amegbetɔwo.
9 Esi Yesu tso afi ma va yina la, ekpɔ ŋutsu aɖe si ŋkɔe nye Mateo wòbɔbɔ nɔ adzɔxɔƒe, eye wògblɔ nɛ be: "Dze yonyeme. "
Enumake wòtso dze eyome.
10 Emegbe esime Yesu kple eƒe nusrɔ̃lawo le nuɖukplɔ̃ ŋu le Mateo ƒe me la, kpɔ ɖa, adzɔxɔlawo kple nu vɔ̃ wɔla gbogbo aɖewo va nɔ kplɔ̃a ŋu kpli wo.
13 Eya ta miyi ɖasrɔ̃ nu si nya sia fia: ‘Nublanuikpɔkpɔ dim mele, menye vɔsa o.’
Elabena menye ame dzɔdzɔewo yɔ gee meva o, ke boŋ nu vɔ̃ wɔlawoe. "
Ke ŋkekewo li gbɔna, esime woakplɔ ŋugbetɔsrɔ̃ la adzoe le wo gbɔ, ekema woatsi nu adɔ.
16 Ame aɖeke metsɔa avɔ yeye ƒe nuɖeɖi kaa avɔ xoxo o; elabena avɔnuɖeɖi yeyea aho ɖa, eye teƒe vuvua alolo wu tsãtɔ.
17 Eye womekɔa wain yeye ɖe lãgbalẽgolo xoxowo me o.
Ne wowɔe nenema la, ekema lãgbalẽgoloawo awó, eye wain la aƒu gbe, eye lãgbalẽgoloawo hã dome agblẽ.
Ke boŋ wokɔa wain yeye ɖe lãgbalẽgolo yeyewo me, eye wo kple eve la siaa nɔa dedie. "
18 Esi wòle nya siawo gblɔm na wo la, kpɔ ɖa, amegã aɖe te ɖe eŋu, eye wòbɔbɔ nɛ gblɔ be: "Vinyenyɔnuvi la anya ku ɖaa fifia; ke va da asi ɖe edzi ne wòagbɔ agbe. "
19 Ale Yesu tso dze eyome, eye eƒe nusrɔ̃lawo hã yi kplii.
Eye nyɔnu la ƒe lãme sẽ tso gaƒoƒo ma dzi.
Ale wode asi ekoko me.
25 Esi wònya ameha la do goe vɔ la, ege ɖe eme eye wòlé nyɔnuvi la ƒe alɔnu, eye nyɔnuvi la fɔ ɖe tsitre.
26 Eye nudzɔdzɔ sia ŋu nya kaka ɖe nuto ma katã me.
27 Esi Yesu dzo le afi ma va yina la, ŋkuagbãtɔ eve kplɔe ɖo le ɣli dom be: "David Vi, kpɔ nublanui na mí. " 28 Esi Yesu yi aƒe aɖe me la, ŋkuagbãtɔawo va egbɔ, eye wòbia wo be: "Miexɔe se be mate ŋu awɔ nu sia? "
Eye Yesu de se na wo vevie be: "Migana ame aɖeke nanya o. " 31 Ke esi wodo go la, wona eŋkɔ ɖi hoo le nuto ma katã me.
32 Esi wole dzodzom la, kpɔ ɖa, amewo kplɔ aɖetututɔ aɖe si me gbɔgbɔ vɔ̃ aɖe le la va egbɔ; 33 eye esi wònya gbɔgbɔ vɔ̃a do goe vɔ la, aɖetututɔ la ƒo nu.
Eye amehawo ƒe mo wɔ yaa wogblɔ be: "Míekpɔ nu sia tɔgbi le Israel kpɔ o. " 34 Ke Farisitɔwo gblɔ be: "Gbɔgbɔ vɔ̃wo ƒe fia dzie wòtona nyaa gbɔgbɔ vɔ̃wo. "
36 Esi wòkpɔ amehawo la, woƒe nu wɔ nublanui nɛ, elabena wowɔ fu wo, eye wotsi yame abe alẽ siwo nu kplɔla mele o la ene.
37 Eye wògblɔ na eƒe nusrɔ̃lawo be: "Nyateƒee, nuŋeŋe la sɔ gbɔ, ke dɔwɔlawo ya mede ha o.
38 Eya ta miɖe kuku na nuŋeŋe ƒe Aƒetɔ la be wòaɖo dɔwɔlawo ɖe eƒe nuŋeŋe la me. "
Mateo
10:1-42
10 Eye wòyɔ eƒe nusrɔ̃la wuieveawo vɛ hena ŋusẽ wo ɖe gbɔgbɔ makɔmakɔwo dzi, be woanya wo ado goe, eye woada dɔléle ɖe sia ɖe ƒomevi kple lãmegbegblẽ ɖe sia ɖe ƒomevi.
5 Ame wuieve siawoe Yesu dɔ hede se siawo na wo be: "Migayi dukɔwo me tɔwo gbɔ o, eye migage ɖe Samariatɔwo ƒe du aɖeke me o; 6 ke miyi ɖe Israel ƒe aƒe la me tɔ siwo nye alẽ siwo bú la, ɖeɖe ko gbɔ.
7 Ne mieyi la, miɖe gbeƒã be: ‘Dziƒofiaɖuƒe la gogo.’ 8 Mida gbe le dɔnɔwo ŋu, mifɔ ame kukuwo ɖe tsitre, mina anyidɔlélawo ŋuti nakɔ, minya gbɔgbɔ vɔ̃wo do goe.
Faa miexɔe, faa minae.
11 "Du sia du alo kɔƒe sia kɔƒe si me mieyi la, midi ame siwo dze le eme la, eye minɔ afi ma va se ɖe esime miadzo.
12 Ne miege ɖe aƒe aɖe me la, mido gbe na aƒea me tɔwo.
13 Eye ne aƒea dze la, ekema ŋutifafa si miedi nɛ la nava edzi, ke ne medze o la, miaƒe ŋutifafa negbugbɔ va mia dzi.
14 Afi sia afi si ame aɖe mexɔ mi alo ɖo to miaƒe nyawo le o la, ne miele dzodzom le aƒe ma alo du ma me la, miʋuʋu ke le miaƒe afɔwo ŋu ɖe anyi.
15 Vavã mele egblɔm na mi be, anɔ bɔbɔe na Sodom kple Gomora nyigba le Ʋɔnudrɔ̃gbe la wu ale si wòanɔ na du ma. 16 "Kpɔ ɖa!
Mele mia dɔm abe alẽwo ene ɖe amegãxiwo dome; eya ta midze aye abe dawo ene, eye midza abe ahɔnɛwo ene.
17 Mikpɔ mia ɖokui dzi nyuie le amewo ŋu, elabena woakplɔ mi ayi ʋɔnudrɔ̃ƒewo, eye woaƒo mi kple atam le woƒe ƒuƒoƒewo.
18 Woakplɔ mi ayi nutodziɖulawo kple dufiawo ŋkume le tanye, be wòanye ɖaseɖiɖi na wo kple dukɔwo.
21 Azɔ hã, nɔvi ade nɔvi asi be woawu, eye fofo ade via asi, viwo atsi tsitre ɖe wo dzilawo ŋu ahana woawu wo.
22 Eye amewo katã alé fu mi le nye ŋkɔ la ta, ke ame si do dzi va se ɖe nuwuwu la, eyae akpɔ ɖeɖe.
23 Ne woti mia yome le du aɖe me la, misi yi du bubu me; elabena vavã mele egblɔm na mi be: Miele Israel duawo katã kpe ge ɖo hafi Amegbetɔvi la nava ɖo o.
24 "Nusrɔ̃la mewua eƒe nufiala o, eye kluvi hã mewua eƒe aƒetɔ o.
25 Esɔ gbɔ na nusrɔ̃la be wòazu abe eƒe nufiala ene, eye na kluvi be wòazu abe eƒe aƒetɔ ene.
Ne amewo yɔa aƒea tɔ be Beelzebul la, ɖe womayɔ eƒemetɔwo ya nenema geɖe wu oa? 26 Eya ta migavɔ̃ wo o, elabena wometsyɔ nu naneke dzi, si dzi womava klo nu le o, eye naneke mele ɣaɣla, si womava nya o.
28 Eye migavɔ̃ ame siwo wua ŋutilã, gake womate ŋu awu luʋɔ o la o; ke boŋ mivɔ̃ ame si ate ŋu atsrɔ̃ luʋɔ kple ŋutilã siaa le Gehena.
29 Ðe womedzraa atsutsrɔe eve xɔa gaku ɖeka, si ƒe home le sue ŋutɔ oa?
Gake wo dometɔ ɖeka pɛ hã mage adze anyigba le mia Fofo ƒe manyamanya me o.
30 Ke woxlẽ miaƒe taɖawo katã gɔ̃ hã.
32 "Eya ta ame sia ame si ʋua menye le amewo ŋkume la, nye hã maʋu eme le Fofonye si le dziƒowo la ŋkume.
33 Ke ame si gbe nu le gbɔnye le amewo ŋkume la, nye hã magbe nu le egbɔ le Fofonye si le dziƒowo la ŋkume.
34 Migabu xaa bena ɖe meva ŋutifafa na ge le anyigba dzi o; nyemeva ŋutifafa na ge o, ke yi boŋ.
35 Elabena meva viŋutsu kple fofoa, vinyɔnu kple dadaa, lɔ̃xoyɔvi kple lɔ̃xoa dome ma ge. 36 Ɛ̃, ame ƒe futɔwo anye eya ŋutɔ ƒemetɔwo.
37 Ame si lɔ̃a fofoa alo dadaa wum la, eya medzem o; eye ame si lɔ̃a viaŋutsu alo vianyɔnu wum la, eya medzem o.
38 Eye ame sia ame si melɔ̃ tsɔ eƒe fuwɔameti la hedze yonyeme o la, eya medzem o.
39 Ame si ɖe eƒe luʋɔ la abui, eye ame si bu eƒe luʋɔ le tanye la, eya akpɔe.
40 "Ame si xɔa mi la xɔa nye hã, eye ame si xɔam la xɔa Ame si dɔm ɖa la hã.
42 Eye ame sia ame si ana tsi fafɛ kplu ɖeka pɛ ame tsɛ siawo dometɔ ɖeka wòano le esi wònye nye nusrɔ̃la ta la, vavã mele egblɔm na mi be, eƒe fetu la matsi eŋu akpɔ o. "
Mateo 11:1-30
6 Dzidzɔtɔe nye ame si mekpɔ nuɖiaɖia le ŋunye o. "
7 Esi ame siawo dzo yina la, Yesu gblɔ na amehawo tso Yohanes ŋu be: "Nu kae miedo go yi gbedzi be yewoaɖakpɔ?
Aɖa si ya le ƒoƒom loo? 8 Ekema nu kae miedo go yi be yewoaɖakpɔ? Ame si do awu nyuiwoa?
Mienyae ɖe, fiasã mee awu nyui dolawo le.
9 Ekema nu ka ta koŋ miedo go ɖo?
Be miakpɔ nyagblɔɖilaa?
Ɛ̃, mele egblɔm na mi be ewu nyagblɔɖila sãsãsã.
16 "Ame kae matsɔ dzidzime sia asɔ kplii?
Nu tsu ɖula kple wain tsu nola, adzɔxɔlawo kple nu vɔ̃ wɔlawo xɔlɔ̃.’
Gake nunya ƒe dɔwɔwɔwo tsoa afia dzɔdzɔe nɛ. "
22 Gake mele egblɔm na mi be: Anɔ bɔbɔe na Tiro kple Sidon le Ʋɔnudrɔ̃gbe la wu mi.
23 Ke wò Kapernaum, ɖe woado wò ɖe dzi yi ɖatɔ dziƒo loo?
Keke Tsiẽƒe kee nàva do ɖo; elabena ne ɖe wowɔ ŋusẽdɔ siwo wowɔ le mewò la le Sodom la, anye ne dua gali va se ɖe egbe sia.
24 Gake mele egblɔm na wò be: Anɔ bɔbɔe na Sodom-nyigba le Ʋɔnudrɔ̃gbe la wu wò. "
25 Ɣemaɣi la, Yesu gblɔ be: "Fofo, dziƒo kple anyigba ƒe Aƒetɔ, mekafu wò le dutoƒo, elabena èɣla nu siawo ɖe nunyalawo kple tagbɔɖaɖɛtɔwo, eye nèɖe wo fia ɖeviwo.
26 Ɛ̃, Fofo, elabena nenemae dze ŋuwò.
27 Fofonye tsɔ nuwo katã de asi nam, eye ame aɖeke menya Vi la nyuie o negbe Fofo la ko; eye ame aɖeke menya Fofo la nyuie o negbe Vi la kple ame si Vi la lɔ̃ be yeaɖee afia ko.
28 Miva gbɔnye, mi ame siwo katã le dagbadagbam, eye agba le mia wum la, eye nye la, mana gbɔdzɔe mi.
29 Mitsɔ nye kɔkuti la ɖo mia ɖokui dzi, eye misrɔ̃ nu tso gbɔnye, elabena mefa tu, eye mebɔbɔ ɖokuinye ɖe anyi le dzi me, eye miakpɔ gbɔdzɔe na mia ɖokuiwo.
Mateo
12:1-50
2 Esi Farisitɔwo kpɔ esia la, wogblɔ nɛ be: "Kpɔ ɖa!
Wò nusrɔ̃lawo le nu si mele se nu be woawɔ le Sabat dzi o la wɔm. " 3 Ebia wo be: "Ðe miexlẽ nu si David wɔ esime dɔ wu eya kple eŋutimewo oa? 4 Ale si wòge ɖe Mawu ƒe aƒe la me, eye woɖu ŋkumeɖobolo la, evɔ se meɖe mɔ le eŋu na eya ŋutɔ loo alo eŋutimewo be woaɖui hafi o, negbe nunɔlawo ko la oa? 5 Alo ɖe miexlẽ le Se la me kpɔ be, le Sabat ŋkeke dzi la, nunɔla siwo subɔna le gbedoxɔa me la wɔa dɔ, gake womebua fɔ wo oa? 6 Ke mele egblɔm na mi be ame si lolo wu gbedoxɔa la le afii. 7 Ke ne ɖe miese nya si nye, ‘Nublanuikpɔkpɔ dim mele, menye vɔsa o’ gɔme la, anye ne miebu fɔ ame maɖifɔwo o. 8 Elabena Sabat ƒe Aƒetɔe Amegbetɔvi la nye. " 9 Esi wòdzo le afi ma la, eyi woƒe ƒuƒoƒe la, 10 eye kpɔ ɖa, ŋutsu aɖe si titi lé asi na la le afi ma.
Esi wodi be yewoakpɔ nya aɖe atsɔ atso Yesu nu ta la, wobiae be, "Ðe se ɖe mɔ be woada dɔ le Sabat dzia? " 11 Egblɔ na wo be: "Ne alẽ ɖeka le mia dometɔ aɖe si eye wòge ɖe do me le Sabat dzi la, mado asi ɖa aɖee ado goe oa? 12 Azɔ ɖe amegbetɔ mexɔ asi sãsãsã wu alẽ oa? Eya ta se ɖe mɔ be woawɔ nu nyui le Sabat dzi. " 13 Eye wògblɔ na ŋutsua be: "Mlo asi. " Eye wòmloe, eye asi la ɖɔ ɖo keŋkeŋ abe asi kemɛa ene. 14 Ke Farisitɔwo do go, eye wode adaŋu be yewoawui. 15 Esi Yesu kpɔ esia dze sii la, edzo le afi ma.
Ame geɖewo hã dze eyome, eye wòda gbe le dɔnɔ siwo katã le wo dome la ŋu, 16 ke ede se na wo vevie be woagana woadze si ye o, 17 ne nya si wogblɔ ɖi to nyagblɔɖila Yesaya dzi la nava eme, ame si gblɔ be:
18 "Kpɔ ɖa! Nye subɔla si metia, si gbɔ nyemelɔ̃a nu le o, si ƒe nu dze ŋunye! Matsɔ nye gbɔgbɔ la ada ɖe edzi, eye ana dukɔwo nase nu si dzɔdzɔenyenye fia la gɔme.
19 Mawɔ dzre o, mado ɣli o, eye ame aɖeke mase eƒe gbe le ablɔwo dzi hã o.
20 Maɖe aƒla si ŋe vɔ kloe la ɖa le enu o, eye matsi ɖovu bibi si le tsitsim la o, va se ɖe esime wòna dzɔdzɔenyenye ɖu dzi.
21 Vavãe, eƒe ŋkɔ ana mɔkpɔkpɔ dukɔwo. "
22 Eye wokplɔ ŋkuagbãtɔ aɖe si nye aɖetututɔ, si me gbɔgbɔ vɔ̃ le la, va egbɔ, eye wòda gbe le eŋu, ale be aɖetututɔ la ƒo nu hekpɔ nu.
23 Ale ameha blibo la ƒe nu ku eye wobia be: "Manye David Vi lae nye esia oa? " 24 Esi Farisitɔwo se esia la, wogblɔ be: "Gbɔgbɔ vɔ̃wo ƒe fia Beelzebul dzie ame sia tona nyaa gbɔgbɔ vɔ̃wo. " 25 Esi wònya woƒe susuwo ta la, egblɔ na wo be: "Fiaɖuƒe ɖe sia ɖe si ma ɖe eɖokui ŋu la zua aƒedo, eye du sia du alo aƒe sia aƒe si ma ɖe eɖokui ŋu la mate ŋu ali ke o.
26 Nenema kee ne Satana nyaa Satana doa goe la, ekema ema ɖe eɖokui ŋu; ke aleke eƒe fiaɖuƒea awɔ ali ke? 27 Eye ne Beelzebul dzie metona nyaa gbɔgbɔ vɔ̃wo doa goe la, ekema ame ka dzie mia viwo ya tona nyaa wo doa goe? Esia tae mia viwo adrɔ̃ ʋɔnu mi ɖo.
28 Ke ne Mawu ƒe gbɔgbɔ dzie metona nyaa gbɔgbɔ vɔ̃wo doa goe la, ekema Mawu Fiaɖuƒe la ɖi ɖe mi ŋutɔŋutɔ.
29 Alo aleke ame awɔ age ɖe ame sesẽ aɖe ƒe aƒe me aha eƒe nuwo, ne mebla ame sesẽ la gbã hafi o?
Ema ko hafi wòate ŋu aha eƒe aƒe la. 30 Ame si mele dzinye o la, tsi tsitre ɖe ŋunye, eye ame si meƒoa amewo nu ƒu kplim o la kaa wo hlẽna.
31 "Esia ta mele egblɔm na mi be, woatsɔ nu vɔ̃ kple busunyagbɔgblɔ ɖe sia ɖe ake amewo, ke womatsɔ busunya si wogblɔ ɖe gbɔgbɔa ŋu ya ake o.
32 Le kpɔɖeŋu me, ame sia ame si aƒo nu atsi tsitre ɖe Amegbetɔvi la ŋu la, woatsɔe akee; ke ame sia ame si aƒo nu atsi tsitre ɖe gbɔgbɔ kɔkɔe la ŋu la, womatsɔe akee gbeɖe o, womatsɔe akee le nuɖoanyi sia me loo alo esi gbɔna la me o.
33 "Mido ati nyui la, eye eƒe kutsetse anyo, alo mido ati manyomanyo, eye eƒe kutsetse manyo o, elabena ati ƒe kutsetsee wotsɔna dzea sii. 34 Dzakpatawo ƒe dzidzimeviwo, aleke miate ŋu agblɔ nya nyuiwo, esi mienye ame vɔ̃ɖiwo?
Elabena nya si wu dzi lae nu gblɔna.
35 Ame nyui ɖea nu nyuiwo ɖe go tso eƒe nu nyui dzraɖoƒe, ke ame vɔ̃ɖi ɖea nu vɔ̃ɖiwo ɖe go tso eƒe nu vɔ̃ɖi dzraɖoƒe.
36 Mele egblɔm na mi be, nya dzodzro sia nya dzodzro si amewo gblɔna la, woabu akɔnta le eŋuti le Ʋɔnudrɔ̃gbe la; 37 elabena wò nyawoe woatsɔ atso afia na wò, eye wò nyawoe woatsɔ abu fɔ wò. "
38 Eye agbalẽfiala aɖewo kple Farisitɔ aɖewo gblɔ nɛ be: "Nufiala, míedi be nàwɔ dzesi aɖe míakpɔ. " 39 Eɖo eŋu na wo be: "Dzidzime vɔ̃ɖi wɔahasi le dzesi dim, ke womele dzesi aɖeke na gee o, negbe nyagblɔɖila Yona ƒe dzesi la ko.
40 Elabena ale si Yona nɔ tɔmelã gã la ƒe dɔ me ŋkeke etɔ̃ kple zã etɔ̃ la, nenema kee Amegbetɔvi la hã anɔ anyigba tume ŋkeke etɔ̃ kple zã etɔ̃.
41 Niniwetɔwo afɔ ɖe tsitre le ʋɔnudrɔ̃ɣi la kpe ɖe dzidzime sia ŋu, eye woabu fɔe, elabena wotrɔ dzi me le nya siwo Yona ɖe gbeƒãe la ta.
Ke kpɔ ɖa, ame si lolo wu Yona la le afii.
42 Woafɔ anyiehefianyɔnu la ɖe tsitre le ʋɔnudrɔ̃ɣi la kpe ɖe dzidzime sia ŋu, eye wòabu fɔe; elabena etso keke anyigba seƒe ke va be yease Salomo ƒe nunyanyawo.
Ke kpɔ ɖa, ame si lolo wu Salomo la le afii!
43 "Ne gbɔgbɔ makɔmakɔ aɖe do go le ame aɖe me la, etsana le teƒe siwo ƒu kplakplakpla nɔa gbɔɖemeƒe dim, eye ne mekpɔ ɖeke o la, 44 egblɔna be: ‘Matrɔ ayi nye aƒe, si me medzo le la me,’ eye ne eva ɖo la, ekpɔnɛ be aƒea me le ƒuƒlu, gake wokplɔ eme heɖo atsyɔ̃ nɛ. 45 Eye wòyina ɖakplɔa gbɔgbɔ adre bubu siwo vɔ̃ɖi wu eya ŋutɔ la kpena ɖe eɖokui ŋu, eye ne woyi ɖe eme la, wonɔa afi ma; eye ame ma ƒe nɔnɔme mlɔetɔ va gblẽna wu gbãtɔ.
Nenema kee wòanɔ na dzidzime vɔ̃ɖi sia hã. "
46 Esi wògale nu ƒom na amehawo la, dadaa kple nɔviaŋutsuwo va tɔ ɖe xexe le didim be yewoaƒo nu kplii. 47 Eye ame aɖe gblɔ nɛ be: "Kpɔ ɖa!
Dawò kple nɔviwòŋutsuwo le tsitre ɖe xexe le didim be yewoaƒo nu kpli wò. " 48 Ke eɖo eŋu na ame si gblɔ nyaa nɛ la be: "Ame kae nye danye, eye ame kawoe nye nɔvinyeŋutsuwo? " 49 Eye esi wòfia asi eƒe nusrɔ̃lawo la, egblɔ be: "Kpɔ ɖa!
Danye kple nɔvinyeŋutsuwoe nye esiawo! 50 Elabena ame sia ame si wɔa Fofonye si le dziƒo la ƒe lɔlɔ̃nu la, eyae nye nɔvinyeŋutsu kple nɔvinyenyɔnu kpakple danye. "
13:1-58
13 Yesu do go le aƒea me gbe ma gbe, eye wòyi ɖabɔbɔ nɔ ƒua nu. 2 Eye ameha gã aɖe ƒo ƒu ɖe eŋu, eya ta ege ɖe tɔdziʋu aɖe me, eye wòbɔbɔ nɔ anyi, ke ameha blibo la le tsitre ɖe ƒua nu.
3 Eye wògblɔ nya geɖewo na wo le lododowo me be: "Mikpɔ ɖa!
4 Esi wòle nukua wum la, nuku aɖewo ge ɖe mɔ to, eye xeviwo va fɔ wo mi.
5 Bubuwo ge ɖe kpenyigba dzi, afi si womekpɔ anyi sɔgbɔ le o, eye womie enumake, elabena anyia mede to o.
6 Esi ŋdɔ ʋu la, ŋdɔkutsu ɖu wo, eye woyrɔ, elabena woƒe ke meyi to o.
7 Bubuwo hã ge ɖe ŋùwo me, eye ŋùawo vu tsyɔ wo dzi.
8 Bubu aɖewo hã ge ɖe anyigba nyui dzi, eye wode asi tsetse me, ɖewo teƒe alafa ɖeka, ɖewo blaade, ɖewo blaetɔ̃.
9 Ame si to li na la, nesee. "
10 Eye nusrɔ̃lawo va biae be: "Nu ka tae nèƒoa nu na wo le lododowo me? " 11 Eɖo eŋu na wo be: "Miawo la, wona mi be miase Dziƒofiaɖuƒe la ƒe nya ɣaɣla kɔkɔeawo gɔme, ke womena woawo ya o.
12 Elabena ame si si nu le la, woatsɔ geɖe akpee nɛ, eye wòagba go nɛ; gake ame si si nu mele o la, woaxɔ nu si le esi la gɔ̃ hã le esi.
13 Esia tae meƒoa nu na wo le lododowo me ɖo; elabena togbɔ be wole nu kpɔm hã la, dzodzroe wole ekpɔm, eye togbɔ be wole nu sem hã la, dzodzroe wole esem, eye womesea egɔme o.
15 Elabena dukɔ sia ƒe dzi ku atri; wose nu kple woƒe towo, ke womewɔ edzi o, eye womia woƒe ŋkuwo, ne woagakpɔ nu kple woƒe ŋkuwo, eye woase nu kple woƒe towo ahase nu gɔme kple woƒe dziwo, eye woatrɔ, ne mada gbe le wo ŋu o.’
16 "Ke dzidzɔtɔwo mienye, elabena miaƒe ŋkuwo kpɔa nu eye miaƒe towo hã sea nu.
17 Elabena vavã mele egblɔm na mi be, nyagblɔɖila kple ame dzɔdzɔe geɖewo di vevie be yewoakpɔ nu siwo kpɔm miele la, gake womekpɔ wo o, eye wodi be yewoase nya siwo sem miele la, gake womese wo o.
18 "Azɔ miɖo to miase nukuwula ŋuti lododoa ƒe gɔmeɖeɖe.
19 Ne ame aɖe se Fiaɖuƒea ŋuti nya la gake mesea egɔme o la, vɔ̃ɖitɔ la va ɖea nu si wowu ɖe eƒe dzi me la dzonae; nuku siae nye esi ge ɖe mɔ to la.
20 Ke nuku si ge ɖe kpenyigba dzi la, eyae nye ame si le nya la sem, eye wòxɔnɛ enumake kple dzidzɔ.
21 Gake meli ke le eɖokui me o, enɔa anyi ɣeyiɣi aɖe ko, eye ne xaxa alo yometiti va le nya la ta ko la, edea megbe enumake. 22 Ke nuku si ge ɖe ŋùwo me la, esiae nye ame si le nya la sem, gake nuɖoanyi sia me dzimaɖitsitsi kple kesinɔnuwo ƒe amebleŋusẽ vuna tsyɔa nya la dzi, eye metsea ku o.
23 Eye nuku si ge ɖe anyigba nyui dzi lae nye ame si le nya la sem, eye wòsea egɔme, eye wòtsea ku geɖe, ɖewo teƒe alafa ɖeka, ɖewo teƒe blaade, ɖewo teƒe blaetɔ̃. " 24 Egado lo bubu na wo be: "Dziƒofiaɖuƒe la le abe ame aɖe si wu nuku nyui ɖe eƒe agble me ene.
25 Esi amewo dɔ alɔ̃ la, eƒe futɔ va wu gbe vɔ̃ɖi ɖe luawo dome, eye wòdzo. 26 Esi luawo to aŋgba hetse la, gbe vɔ̃ɖiawo hã do.
27 Eye aƒetɔ la ƒe kluviwo va gblɔ nɛ be: ‘Aƒetɔ, menye nuku nyui ye nèwu ɖe wò agblea me oa? Aleke wɔ gbe vɔ̃ɖiwo va le eme?’ 28 Egblɔ na wo be: ‘Futɔ aɖee wɔ nu sia.’
Kluviawo biae be: ‘Ekema èdi be míayi aɖaho woa?’ 29 Eɖo eŋu be: ‘Ao; elabe ne miele gbe vɔ̃ɖiawo hom la, ɖewohĩ miaho luawo hã akpe ɖe wo ŋu.
30 Mina wo kple evea siaa natsi va se ɖe nuŋeɣi la, eye ne nuŋeɣia ɖo la, magblɔ na nuŋelawo be: Miho gbe vɔ̃ɖiawo gbã, eye miabla wo tatata atɔ dzo wo, emegbe miaƒo lu la nu ƒu ɖe nye nudzraɖoƒe.’ "
31 Egado lo bubu na wo be: "Dziƒofiaɖuƒe la le abe sinapi-ku si ame aɖe ƒã ɖe eƒe agble me ene. 32 Le nyateƒe me la, eyae nye nuku suetɔ, ke ne etsi la, eyae nyea abɔ me nu miemie si lolona wu, eye wòzua ati, ale be dziƒoxewo va nɔa eƒe alɔwo me. "
33 Egado lo bubu na wo be: "Dziƒofiaɖuƒe la le abe amɔwɔʋãnu si nyɔnu aɖe tsɔ de amɔwɔ dzidzenu gã etɔ̃ me va se ɖe esime amɔwɔ bliboa ʋã la ene. " 34 Yesu gblɔ nya siawo katã na ameha la le lododowo me. Le nyateƒe me la, meƒoa nu na wo ne menye le lododo me o, 35 ale be nya si wogblɔ ɖi to nyagblɔɖila la dzi nava eme, egblɔ be: "Make nu aƒo nu le lododowo me; magblɔ nu siwo le ɣaɣla tso keke gɔmeɖoanyiɣi ke. "
36 Esi wòɖe asi le amehaa ŋu vɔ la, eyi aƒe me.
Nuŋeɣi lae nye nuɖoanyi aɖe ƒe nuwuɣi, eye nuŋelaawoe nye mawudɔlawo.
40 Eya ta abe ale si woho gbe vɔ̃ɖiawo hetɔ dzo woe ene la, nenema kee wòanɔ le nuɖoanyia ƒe nuwuɣi. 41 Amegbetɔvi la adɔ eƒe dɔlawo ɖa, eye woaƒo amenuɖianuwo kple sedzimawɔlawo nu ƒu tso eƒe Fiaɖuƒe la me, 42 eye woatsɔ wo aƒu gbe ɖe kpodzo bibi la me. Afi mae woafa avi ahaɖu aɖukli le.
43 Ɣemaɣi la, ame dzɔdzɔewo aklẽ abe ɣe ene le wo Fofo ƒe Fiaɖuƒe la me.
Ame si to li na la, nesee. 44 "Dziƒofiaɖuƒe la le abe kesinɔnu aɖe si woɣla ɖe anyigba aɖe me ene, eye ame aɖe va ke ɖe eŋu hetsɔe ɣla; eye le dzidzɔ si wòkpɔ ta la, eyi ɖadzra eƒe nuwo katã eye wòƒle anyigba ma. 45 "Dziƒofiaɖuƒe la gale abe asitsala mɔzɔla aɖe si le dzonu nyuiwo dim la ene.
46 Esi wòke ɖe dzonu xɔasi aɖe ŋu la, eyi ɖadzra eƒe nuwo katã enumake eye wòƒlee. 47 "Dziƒofiaɖuƒe la gale abe ɖɔ si woɖi ɖe ƒu me, si ɖe tɔmelã ɖe sia ɖe ƒomevi la ene.
48 Esi ɖɔa yɔ la, wohee va gota, eye wonɔ anyi heƒo tɔmelã nyuiawo nu ƒu ɖe nugowo me, ke wotsɔ manyomanyoawo ƒu gbe.
15:1-39
16:1-28
16 Farisitɔwo kple Zadukitɔwo va Yesu gbɔ be yewoatee kpɔ eye wobiae be wòaɖe dzesi aɖe afia yewo tso dziƒo.
17 Le ŋkeke ade megbe la, Yesu kplɔ Petro, Yakobo kple nɔvia Yohanes kpe ɖe eɖokui ŋu, eye woawo ɖeɖe woyi to kɔkɔ aɖe dzi. 2 Eye eƒe dzedzeme trɔ le wo ŋkume, eƒe mo klẽ abe ɣe ene, eye eƒe awuwo fu tititi abe kekeli ene.
3 Eye kpɔ ɖa, Eliya kple Mose dze wokpɔ eye wole dze ɖom kplii. 4 Eya ta Petro gblɔ na Yesu be: "Aƒetɔ, enyo na mí be míanɔ afi sia.
Ne èlɔ̃ la, matu agbadɔ etɔ̃ ɖe afi sia, ɖeka na wò, ɖeka na Mose, eye ɖeka na Eliya. " 5 Esi wògale nuƒoƒo dzi la, kpɔ ɖa, alilikpo keklẽ aɖe do vɔvɔli ɖe wo dzi, eye gbe aɖe ɖi tso alilikpoa me be: "Ame siae nye Vinye, si gbɔ nyemelɔ̃a nu le o, si ƒe nu dzea ŋunye.
Miɖo toe. " 6 Esi nusrɔ̃lawo se nya sia la, wotsyɔ mo anyi, eye vɔvɔ̃ ɖo wo ŋutɔ.
7 Eye Yesu te ɖe wo ŋu eye wòka asi wo ŋu gblɔ be: "Mifɔ.
Migavɔ̃ o. " 8 Esi wofɔ mo dzi la, womekpɔ ame aɖeke o, negbe Yesu ɖeka ko.
9 Esi wole ɖiɖim tso toa dzi la, Yesu de se na wo be: "Migagblɔ ŋutega la na ame aɖeke o, va se ɖe esime wofɔ Amegbetɔvi la tso ame kukuwo dome hafi. " 10 Ke nusrɔ̃lawo biae be: "Ekema nu ka tae agbalẽfialawo gblɔna be ele be Eliya nava gbã? " 11 Eɖo eŋu be: "Vavãe, ele be Eliya nava, eye wòaɖɔ nuwo katã ɖo.
12 Ke mele egblɔm na mi be Eliya va xoxo, gake womedze sii o, eye wowɔ nu si dze wo ŋu la ɖe eŋu. Nenema kee Amegbetɔvi la hã akpe fu le wo si me. " 13 Ale nusrɔ̃lawo se egɔme be Yohanes Amenyrɔɖetsimela ŋu nya gblɔm wòle na yewo.
14 Esi wogbɔna ameha la gbɔ la, ŋutsu aɖe te ɖe eŋu hedze klo ɖe eŋkume gblɔ be: 15 "Aƒetɔ, kpɔ nublanui na vinyeŋutsuvi, elabena kpeŋuidɔ le eŋu, eye dɔa nu sẽ. Edzea dzo me enuenu, eye wòdzea tsi me enuenu.
16 Mekplɔe va wò nusrɔ̃lawo gbɔ, ke womete ŋu da gbe le eŋu o. " 17 Yesu ɖo eŋu be: "Oo, dzidzime maxɔse totro kpaɖikpaɖi, ɣeyiɣi didi kae manɔ mia gbɔ ase ɖo? Ɣeyiɣi didi kae mado dzi atsɔ miaƒe nuwɔnawo ase ɖo?
Mikplɔe va gbɔnye afii. " 18 Yesu blu ɖe gbɔgbɔ vɔ̃ la ta eye wòdo go le eme, ale ŋutsuvi la ƒe lãme sẽ enumake. 19 Eye nusrɔ̃lawo ɖeɖe va Yesu gbɔ va biae be: "Aleke wɔ míawo ya míete ŋu nyae do goe o? " 20 Eɖo eŋu na wo be: "Le miaƒe xɔse ʋɛ la tae.
Elabena vavã mele egblɔm na mi be: Ne xɔse le mia si de sinapi-ku ƒe lolome nu la, ekema miagblɔ na to sia be: ‘Ho le afi sia nàyi aɖadze afi mɛ!’ eye wòaho ayi, eye naneke mate ŋu awu wɔwɔ na mi o. " 21
22 Esime Yesu kple eƒe nusrɔ̃lawo ƒo ƒu ɖe Galilea la, egblɔ na wo be: "Wole Amegbetɔvi la de ge asi na amewo, 23 eye woawui, ke woafɔe ɖe tsitre le ŋkeke etɔ̃a gbe. "
Esia na woxa nu vevie. 24 Esi wova ɖo Kapernaum la, ame siwo xɔa drakma eve ƒe adzɔ le amewo si la te ɖe Petro ŋu hebiae be: "Ðe miaƒe nufiala ya medzɔa drakma eve la oa? " 25 Eɖo eŋu be: "Edzɔnɛ. "
Ke esi wòge ɖe aƒea me la, Yesu do ŋgɔ biae be: "Simon, nu kae nèsusu?
Ame kawo sie anyigbadzifiawo xɔa adzɔ alo nudzɔdzɔ le?
Wo viwo si loo alo ame bubuwo sia? " 26 Esi wòɖo eŋu be, "Le ame bubuwo si " la, Yesu gblɔ nɛ be: "Ekema mehiã be viwo naxe adzɔ o ɖe! 27 Ke be míagaɖia wo nu o la, yi ƒuta, nàda ƒu, eye lã gbãtɔ si nàɖe la, lée, eye ne èke eƒe nu me la, àkpɔ klosalogaku. Tsɔe yi ɖana wo ɖe nye kpli wò nu. "
18:1-35
18 Le gaƒoƒo ma me la, nusrɔ̃lawo te ɖe Yesu ŋu biae be: "Ame ka tututue nye gãtɔ le Dziƒofiaɖuƒe la me? " 2 Ale wòyɔ ɖevi aɖe va eɖokui gbɔ, kplɔe va wo dome 3 hegblɔ be: "Vavã mele egblɔm na mi be: Ne mietrɔ hezu abe ɖevi suewo ene o la, miele yiyi ge ɖe Dziƒofiaɖuƒe la me akpɔ o.
4 Eya ta ame sia ame si abɔbɔ eɖokui abe ɖevi sia ene la, eyae anye gãtɔ le Dziƒofiaɖuƒe la me; 5 eye ame sia ame si xɔa nenem ɖevi siawo tɔgbi ɖeka le nye ŋkɔ ta la, exɔa nye hã.
6 Ke ame sia ame si aɖia ɖevi sue siawo, siwo xɔ dzinye se dometɔ aɖe nu la, ade edzi wu be woatsɔ té, si tedziwo trona, atsi ɖe kɔ nɛ, eye woatsɔe aƒu gbe ɖe atsiaƒu me.
7 "Baba na xexea le nu siwo nana amewo dzea nu vɔ̃ me la ŋuti!
Nu siwo ana amewo nadze nu vɔ̃ me la ava godoo ya, ke baba na ame si ana amewo nadze nu vɔ̃ me! 8 Eya ta ne wò asi alo wò afɔ hea wò dea nu vɔ̃ me la, lãe ɖa eye nàtsɔe ƒu gbe.
9 Eye ne wò ŋku hea wò dea nu vɔ̃ me la, hoe le eto me nàtsɔ aƒu gbe. Enyo na wò be nàge ɖe agbe la me kple ŋku ɖeka wu be ŋku eve nanɔ asiwò, evɔ woatsɔ wò aƒu gbe ɖe Gehena ƒe dzo la me. 10 Mikpɔ nyuie be miagado vlo ɖevi siawo dometɔ ɖeka pɛ hã o, elabena mele egblɔm na mi be, woƒe mawudɔla siwo le dziƒo la kpɔa Fofonye si le dziƒo la ƒe mo ɣesiaɣi.
11 12 "Nu kae miesusu?
Ne alẽ alafa ɖeka le ame aɖe si, eye wo dometɔ ɖeka bu la, ɖe magblẽ blaasieke vɔ asieke la ɖe towo dzi, eye wòayi aɖadi ɖeka si bu la oa? 13 Eye ne ekpɔe la, vavã mele egblɔm na mi be, akpɔ dzidzɔ ɖe eŋu wu ale si wòakpɔe ɖe blaasieke vɔ asieke siwo mebu o la ŋu.
15 "Ne nɔviwò wɔ nu vɔ̃ ɖe ŋuwò la, yi nàɖe eƒe vodada fiae le wò kplii ɖeɖe ko dome.
Ne eɖo to wò la, ekema èɖe nɔviwò. 16 Ke ne meɖo to wò o la, kplɔ ame ɖeka alo eve kpe ɖe ɖokuiwò ŋu, ale be le ɖasefo eve alo etɔ̃ ƒe ɖaseɖiɖi nu la, miaɖo kpe nya sia nya dzi. 17 Ne meɖo to woawo hã o la, ekema gblɔe na hamea.
18 "Vavã mele egblɔm na mi be: Nu sia nu si miabla le anyigba dzi la anye nu si wobla xoxo le dziƒo, eye nu sia nu si miatu le anyigba dzi la anye nu si wotu xoxo le dziƒo.
19 Megale egblɔm na mi hã be: Ne mia dometɔ eve wɔ ɖeka le anyigba dzi ɖe kuku bia nane si hiã vevie la, Fofonye si le dziƒo la ana wòava eme.
20 Elabena afi si ame eve alo etɔ̃ ƒo ƒu ɖo le nye ŋkɔ me la, mele wo dome le afi ma. "
21 Eye Petro va biae be: "Aƒetɔ, zi nenie nɔvinye awɔ nu vɔ̃ ɖe ŋunye eye matsɔe akee? Va se ɖe zi adre loo? " 22 Yesu gblɔ nɛ be: "Nyemegblɔ na wò be va se ɖe zi adre o, ke boŋ va se ɖe zi blaadre vɔ adre. 23 "Esia tae wotsɔ Dziƒofiaɖuƒe la sɔ kple fia aɖe si di be yeabu akɔnta kple yeƒe kluviwo.
24 Esi wòte akɔntaa bubu la, wokplɔ ŋutsu aɖe si nyi talento akpe ewo ƒe fe le eŋu la vɛ. 25 Ke esi naneke mele esi wòatsɔ axe fea o ta la, eƒe aƒetɔ ɖe gbe be woadzra eya ŋutɔ, srɔ̃a kple viawo kpakple nu siwo katã le esi la atsɔ axe fe lae.
26 Ale kluvi la bɔbɔ ɖe eŋkume ɖe kuku nɛ gblɔ be, ‘Meɖe kuku, gbɔ dzi ɖi nam, mele nu sia nu xe ge na wò.’ 27 Esi kluvi ma ƒe nu wɔ nublanui na eƒe aƒetɔa la, eɖe asi le eŋu hetsɔ fe la kee.
31 Esi ehati kluviwo kpɔ nu si dzɔ la, eve wo ŋutɔ, eye woyi ɖagblɔ nu siwo katã dzɔ la na woƒe aƒetɔ. 32 Eya ta eƒe aƒetɔa yɔe va eɖokui gbɔ gblɔ nɛ be: ‘Kluvi vɔ̃ɖi, esi nèɖe kuku nam la, metsɔ fe mawo katã ke wò.
19:1-30
2 Ameha geɖewo hã dze eyome, eye wòda gbe le wo ŋu le afi ma.
Eya ŋuti nu si Mawu bla ɖekae la, ame aɖeke megama eme o. " 7 Wogblɔ nɛ be: "Ke nu ka tae Mose de se be woana srɔ̃gbegbalẽ nyɔnua eye woagbee? " 8 Egblɔ na wo be: "Miaƒe dzimesesẽ tae Mose ɖe mɔ na mi be miagbe mia srɔ̃wo ɖo, gake menye nenemae wòle tso gɔmedzedzea me o.
9 Mele egblɔm na mi be, ame sia ame si gbe srɔ̃a, ne menye le ahasiwɔwɔ ta o, eye wòɖe bubu la, ewɔ ahasi. "
10 Nusrɔ̃lawo gblɔ nɛ be: "Ne aleae ŋutsu kple srɔ̃a dome nya le la, ekema manyo be woaɖe srɔ̃ o ɖe! " 11 Yesu gblɔ na wo be: "Menye amewo katãe tea ŋu wɔna ɖe nya sia dzi o, negbe ame siwo si nunana ma le la ko.
12 Elabena ame tata aɖewo li siwo wodzi nenema, eye ame tata aɖewo li siwo amewo ta, eye ame tata aɖewo hã li siwo wɔ wo ɖokuiwo ame tatawoe le Dziƒofiaɖuƒe la ta.
Ame si ate ŋui la, newɔe. " 13 Azɔ wokplɔ ɖevi suewo va egbɔ be wòada asi ɖe wo dzi eye wòado gbe ɖa ɖe wo ta, ke nusrɔ̃lawo blu ɖe wo ta.
14 Gake Yesu gblɔ be: "Miɖe asi le ɖeviawo ŋu, mina woava gbɔnye, eye migaxe mɔ na wo o, elabena ame siawo ƒomevi tɔe nye Dziƒofiaɖuƒe la. " 15 Eda asi ɖe wo dzi, eye wòdzo le afi ma.
16 Azɔ kpɔ ɖa, ame aɖe va egbɔ hebiae be: "Nufiala, nu nyui kae wòle be mawɔ be makpɔ agbe mavɔ? " 17 Egblɔ nɛ be: "Nu ka tae nèle nya biamem tso nu si nye nyui ŋu? Ame ɖeka pɛ koe nye ame nyui.
Ke ne èdi be yeayi ɖe agbe la me la, yi edzi nànɔ seawo dzi wɔm. " 18 Ebiae be: "Kawo? "
Yesu gblɔ be: "Woawoe nye: Mègawu ame o, mègawɔ ahasi o, mègafi fi o, mègaɖi aʋatsoɖase o, 19 bu fofowò kple dawò, kple lɔ̃ hawòvi abe wò ŋutɔ ɖokuiwò ene. " 20 Ðekakpui la gblɔ nɛ be: "Mewɔa se siawo katã dzi; nu kae gasusɔ nam? " 21 Yesu gblɔ nɛ be: "Ne èdi be yeazu blibo la, yi nàdzra nu siwo le asiwò la nàtsɔ ga la ana ame dahewo, ekema kesinɔnuwo anɔ asiwò le dziƒo; eye nàva dze yonyeme. " 22 Esi ɖekakpuia se nya sia la, edzo kple nuxaxa, elabena nu geɖe le esi.
23 Eye Yesu gblɔ na eƒe nusrɔ̃lawo be: "Vavã mele egblɔm na mi be, asesẽ na kesinɔtɔ be wòayi ɖe Dziƒofiaɖuƒe la me.
24 Megale egblɔm na mi hã be: Ele bɔbɔe na kposɔ be wòato abui ƒe vo me wu be kesinɔtɔ nayi ɖe Mawu Fiaɖuƒe la me. "
25 Esi nusrɔ̃lawo se nya sia la, ewɔ nuku na wo ŋutɔ, eye wobia be: "Ke ame ka gɔ̃e ate ŋu akpɔ ɖeɖe? " 26 Yesu kpɔ woƒe ŋkume dũu, eye wògblɔ na wo be: "Amegbetɔwo gbɔ la, manya wɔ be woawɔ esia o; ke Mawu ya tea ŋu wɔa nu sia nu. "
27 Eye Petro biae be: "Kpɔ ɖa!
Míegblẽ nuwo katã ɖi hedze yowòme; ke nu kae ava nye mía tɔ? " 28 Yesu gblɔ na wo be: "Vavã mele egblɔm na mi be: Le nuwo gbugbɔwɔɣi, ne Amegbetɔvi la bɔbɔ nɔ eƒe ŋutikɔkɔefiazikpui dzi la, mi ame siwo dze yonyeme hã mianɔ anyi ɖe fiazikpui wuieve dzi adrɔ̃ ʋɔnu Israel to wuieveawo.
29 Eye ame sia ame si gblẽ aƒewo alo nɔviŋutsuwo alo nɔvinyɔnuwo alo fofo alo dada alo viwo alo agblewo ɖi le nye ŋkɔ ta la, akpɔ wo ɖe eteƒe zi alafa, eye wòanyi agbe mavɔ dome.
30 "Ke ame geɖe siwo nye gbãtɔwo azu mlɔetɔwo, eye mlɔetɔwo azu gbãtɔwo.
20:1-34
20 "Elabena Dziƒofiaɖuƒe la le abe aƒetɔ aɖe si do go ŋdi kanya be yeaɖadi apatɔwo woawɔ dɔ le yeƒe waingble me ene.
2 Esi wòƒo asi kple dɔwɔlawo eye wolɔ̃ be wòaxe denario ɖeka na yewo ŋkeke ɖeka vɔ la, eɖo wo ɖe eƒe waingble la me.
3 Esi wògado go le gaƒoƒo etɔ̃lia me lɔƒo la, ekpɔ ame bubuwo le tsitre ɖe asi me siwo mele dɔ aɖeke wɔm o; 4 eye wògblɔ na wo be: ‘Miawo hã miyi waingble la me, eye maxe fe si dze la na mi.’ 5 Eya ta woyi. Egado go le gaƒoƒo adelia kple asiekelia me lɔƒo, eye wòwɔ nenema ke. 6 Mlɔeba le gaƒoƒo wuiɖekɛlia me lɔƒo la, edo go, eye wòkpɔ ame bubuwo le tsitre ɖi, eye wòbia wo be, ‘Nu ka tae miele tsitre ɖe afi sia ŋkeke bliboa katã dɔ aɖeke mawɔmawɔe?’ 7 Woɖo eŋu nɛ be: ‘Elabena ame aɖeke metsɔ mí be míawɔ dɔ na ye o.’
Egblɔ na wo be: ‘Miawo hã miyi waingble la me.’
8 "Esi fiẽsi ɖo la, waingbletɔa gblɔ na eƒe nuwo dzi kpɔla be, ‘Yɔ dɔwɔlawo nàxe fe na wo, eye nàdze egɔme tso ame mlɔetɔwo dzi va se ɖe gbãtɔwo dzi.’ 9 Esi gaƒoƒo wuiɖekɛlia me tɔwo va la, wo dometɔ ɖe sia ɖe xɔ denario ɖeka.
10 Eya ta esi ame gbãtɔwo va la, wosusu be yewoaxɔ wòasɔ gbɔ wu, ke woxe denario ɖekaɖeka na woawo hã.
11 Esi woxɔe la, woto nyatoƒoe le aƒetɔ la ŋu 12 be: ‘Ame mlɔetɔ siawo wɔ dɔ gaƒoƒo ɖeka ko; ke èna wosɔ kple mí ame siwo kpe fu wɔ dɔ sesĩe le ŋdɔgbe ŋkeke bliboa katã!’ 13 Ke eɖo eŋu na wo dometɔ ɖeka be: ‘Xɔ̃, nyemedze agɔ le dziwò o ɖe.
Denario ɖeka dzie nye kpli wò míelɔ̃ ɖoe? 14 Xɔ tɔwò nàdzo.
Melɔ̃ be maxe fe na ame mlɔetɔ siawo abe ale si mexee na wòe ene. 15 Ðe nyemekpɔ mɔ azã nye ŋutɔ nye nuwo ale si melɔ̃ oa?
Alo nyui si mewɔ lae na nèle ŋu ʋãma?’ 16 Aleae mlɔetɔwo azu gbãtɔwo, eye gbãtɔwo azu mlɔetɔwo. "
Yesu ɖo eŋu na wo be: "Ɛ̃. Ðe miexlẽe kpɔ be, ‘Ðeviwo kple vi nonowo ƒe nu me nèdzra kafukafu ɖo’ oa? " 17 Eye wògblẽ wo ɖi hedo go le dua me yi Betania, eye wòtsi afi ma dɔ.
18 Esi wòtrɔ yina dua me le ŋdi kanya la, dɔ wui. 19 Ekpɔ gboti aɖe le mɔ to eye wòte ɖe eŋu, ke mekpɔ naneke le edzi o negbe aŋgbawo ko, eye wògblɔ nɛ be: "Màgatse akpɔ gbeɖegbeɖe o. " Eye gboti la yrɔ enumake.
20 Esi nusrɔ̃lawo kpɔ esia la, ewɔ nuku na wo, eye wobia be: "Aleke wɔ gboti la yrɔ enumake? " 21 Yesu ɖo eŋu na wo be: "Vavã mele egblɔm na mi be: Ne xɔse le mia si, eye mieke ɖi o la, menye nu si mewɔ gboti la ɖeɖe koe miawɔ o, ke boŋ ne miegblɔ na to sia be, ‘Ho nàyi aɖadze atsiaƒu me’ la, ava eme.
22 Eye ne xɔse le mia si la, nu sia nu si miado gbe ɖa abia la, miaxɔe. "
23 Ke esi wòyi gbedoxɔa me hele nu fiam la, nunɔlawo ƒe tatɔwo kple dumegãwo va egbɔ, eye wobiae be: "Ŋusẽ kae nètsɔ wɔa nu siawo? Eye ame kae na ŋusẽ sia wò? " 24 Yesu ɖo eŋu na wo be: "Nye hã mabia nya ɖeka mi.
Ne mieɖo eŋu nam la, ekema nye hã magblɔ ŋusẽ si metsɔ wɔa nu siawoe la na mi: 25 Yohanes ƒe amenyɔnyrɔ ɖe tsi me la ɖe, afi kae wòtso?
Dziƒoe wòtso loo alo amegbetɔwo gbɔe? "
Ke woda nyaa kpɔ le wo nɔewo dome gblɔ be: "Ne míegblɔ be, ‘Dziƒoe wòtso’ la, abia mí be, ‘Ekema nu ka tae miexɔ edzi se o?’ 26 Ke ne míegblɔ be, ‘Etso amewo gbɔ la,’ ke míedɔ̃ le ameha la si me, elabena wo katã wobua Yohanes nyagblɔɖilae. " 27 Eya ta woɖo eŋu na Yesu be: "Míenya o. "
Vi eve le ŋutsu aɖe si. Eye wòyi gbãtɔ gbɔ ɖagblɔ nɛ be, ‘Vinye, yi ɖawɔ dɔ le waingble la me egbe.’ 29 Eɖo eŋu be, ‘Nyemayi o,’ ke emegbe la evee eye wòyi.
Eya ɖo eŋu be, ‘Mayi,’ ke meyi o. 31 Ame eve siawo dometɔ kae wɔ fofoa ƒe lɔlɔ̃nu? " Woɖo eŋu be: "Gbãtɔe. "
Yesu gblɔ na wo be: "Vavã mele egblɔm na mi be, adzɔxɔlawo kple gbolowo atre Mawu Fiaɖuƒe la me yiyi na mi. 32 Elabena Yohanes va mia gbɔ be yeafia dzɔdzɔenyenyemɔ la mi, ke miexɔ edzi se o.
33 "Mise lododo bubu ɖa: Aƒetɔ aɖe de waingble, eye wòtɔ kpɔ ƒo xlãe, ewɔ wainfiãƒe ɖe eme, eye wòtu agbledzɔxɔ ɖe eme; etsɔe de asi na agbledelawo, eye wòzɔ mɔ yi duta. 34 Esi nuŋeɣi ɖo la, edɔ eƒe kluviwo ɖe agbledelawo gbɔ be woaxɔ yeƒe kutsetsewo avɛ.
35 Ke agbledelaawo lé eƒe kluviawo, woƒo ɖeka, wowu ɖeka, eye woƒu kpe bubu wòku.
36 Eye wògadɔ kluvi bubu siwo sɔ gbɔ wu gbãtɔawo ɖa, ke wowɔ woawo hã nenema ke.
37 Mlɔeba edɔ via ɖe wo gbɔ gblɔ be, ‘Woasi vinye ŋkume ɖa.’ 38 Ke esi agbledelaawo kpɔ via la, wogblɔ le wo nɔewo dome be, ‘Ame siae nye domenyila la.
22:1-46
22 Yesu gado lo bubu na wo be: 2 "Dziƒofiaɖuƒe la le abe fia aɖe si ɖo srɔ̃ɖekplɔ̃ na via ene.
3 Eye wòdɔ eƒe kluviwo be woaɖayɔ ame siwo wokpe la ava srɔ̃ɖekplɔ̃a ŋu, gake womelɔ̃ be yewoava o. 4 Egadɔ kluvi bubuwo ɖa gblɔ be, ‘Migblɔ na ame kpekpeawo be: "Kpɔ ɖa, ŋdɔnuɖuɖua sɔ gbe vɔ, wowu nye nyitsuwo kple lã damiwo, eye nu sia nu sɔ gbe.
Miva srɔ̃ɖeŋkekenyuia ɖuƒe. "’ 5 Ke wometsɔ ɖeke le eme o, eye wodzo, ame ɖeka yi eƒe agble me, bubu yi eƒe adzɔ do ge; 6 ke mamlɛawo lé eƒe kluviawo, wɔ fu wo eye wowu wo.
7 "Ale fia la do dziku, eye wòdɔ eƒe aʋakɔwo ɖa woyi ɖawu amewula mawo eye wotɔ dzo woƒe du la.
8 Eye wògblɔ na eƒe kluviawo be, ‘Nu sia nu sɔ gbe na srɔ̃ɖeŋkekenyuia ɖuɖu, gake ame siwo wokpe la medze o.
9 Eya ta miyi dua ƒe mɔ gãwo dzi ne miakpe ame sia ame si miakpɔ la va srɔ̃ɖeŋkekenyuia ɖuƒe.’ 10 Ale kluvi mawo do go yi mɔwo dzi, eye woƒo ame siwo katã wokpɔ la nu ƒu, ame vɔ̃ɖiwo kple ame nyuiwo siaa; ale amewo yɔ srɔ̃ɖekplɔ̃a ŋu fũu le xɔ si me wole srɔ̃a ɖem le la me.
11 "Esi fia la va be yealé ŋku ɖe ame kpekpeawo ŋu la, ekpɔ ŋutsu aɖe si medo srɔ̃ɖewu o la le afi ma.
Ke mete ŋu ke nu o. 13 Eye fia la gblɔ na eƒe subɔviwo be, ‘Mibla eƒe asiwo kple afɔwo, eye mitsɔe ƒu gbe ɖe viviti la me le xexe.
Afi mae wòafa avi ahaɖu aɖukli le.’ 14 "Elabena ame geɖewoe wokpe, ke ame ʋɛ aɖewo koe wotia. " 15 Eye Farisitɔwo dzo yi ɖade adaŋu, ne woatsɔ eya ŋutɔ ƒe nyagbɔgblɔ atre mɔ̃ nɛ alée.
16 Eya ta wodɔ woƒe nusrɔ̃lawo kple Herodes habɔbɔ me nɔlawo ɖe egbɔ gblɔ be: "Nufiala, míenyae be ètoa nyateƒe, èfiaa Mawu ƒe mɔ la le nyateƒe me, eye mèdea ame dzi o, elabena mèwɔa nu ɖe ale si amewo dzena le gotae la nu o. 17 Eya ta gblɔe na mí: Nu kae nèsusu?
Ðe se ɖe mɔ be míaxe adzɔ na Kaisaro loo alo se meɖe mɔ o? " 18 Ke esi Yesu kpɔ woƒe vɔɖivɔ̃ɖi dze sii la, egblɔ be: "Alakpanuwɔlawo, nu ka tae miele mɔ̃ trem nam? 19 Mitsɔ gaku si wotsɔna xea adzɔ la vɛ makpɔ. "
Wotsɔ denario ɖeka vɛ nɛ. 20 Eye wòbia wo be: "Ame ka ƒe nɔnɔmetata kple nuŋɔŋlɔe nye esia? " 21 Wogblɔ be: "Kaisaro tɔe. "
Eye wògblɔ na wo be: "Ekema mitsɔ nu siwo nye Kaisaro tɔ la na Kaisaro, ke mitsɔ nu siwo nye Mawu tɔ la na Mawu. " 22 Esi wose esia la, woƒe nu ku, eye wogblẽe ɖi dzo.
23 Gbe ma gbe Zadukitɔwo, ame siwo gblɔna be tsitretsitsi aɖeke meli o la, va biae be: 24 "Nufiala, Mose gblɔ be: ‘Ne ŋutsu aɖe ku, evɔ vi mele esi o la, nɔviaŋutsu naxɔ srɔ̃a aɖe ne wòado ƒome ɖi nɛ.’ 25 Nɔviŋutsu adre nɔ mía dome.
Gbãtɔa ɖe srɔ̃ eye wòku, gake esi medzi vi aɖeke o ta la, nɔvia xɔ nyɔnua ɖe.
26 Nu ma kee dzɔ ɖe evelia kple etɔ̃lia dzi va se ɖe wo ame adrea katã dzi.
27 Mlɔeba nyɔnua hã ku.
28 Eya ta le tsitretsitsia me ɖe, ŋutsu adreawo dometɔ ka srɔ̃ wòanye? Elabena wo katã woɖee kpɔ. "
29 Yesu ɖo eŋu na wo be: "Mieda ƒu, elabena mienya Ŋɔŋlɔawo loo alo Mawu ƒe ŋusẽ la o; 30 elabena le tsitretsitsia me la, ŋutsuwo maɖe srɔ̃ o, eye womatsɔ nyɔnuwo ana be woaɖe o, ke boŋ woanɔ abe mawudɔla siwo le dziƒo la ene.
31 Ke le ame kukuwo ƒe tsitretsitsi ŋuti la, ɖe miexlẽ nya si Mawu gblɔ na mi be: 32 ‘Nyee nye Abraham ƒe Mawu, Isak ƒe Mawu kple Yakob ƒe Mawu’ la oa?
Menye ame kukuwo ƒe Mawue wònye o, ke boŋ agbagbeawo tɔe. " 33 Esi amehaawo se nya siawo la, woƒe nu ku le ale si wòfia nui ta. 34 Esi Farisitɔwo se be etsi nya ɖe Zadukitɔwo nu la, wolɔ hoo va.
35 Esi wo dometɔ ɖeka si nya Sea nyuie la di be yeadoe kpɔ la, ebiae be: 36 "Nufiala, sedede kae nye gãtɔ le Se la me? " 37 Egblɔ nɛ be: "‘Lɔ̃ Yehowa wò Mawu kple wò dzi blibo kple wò luʋɔ blibo kpakple wò tamesusu blibo.’ 38 Esiae nye sedede gãtɔ kple gbãtɔ.
39 Evelia si ɖii lae nye esi: ‘Lɔ̃ hawòvi abe wò ŋutɔ ɖokuiwò ene.’ 40 Wotu Se blibo la katã kple nyagblɔɖilawo ƒe nyawo ɖe sedede eve siawo dzi. "
41 Ke esi Farisitɔwo ƒo ƒu la, Yesu bia wo be: 42 "Nu kae miesusu le Kristo la ŋu? Ame ka vie wònye? " Woɖo eŋu nɛ be: "David vie. " 43 Egabia wo be: "Ekema aleke wɔ gbɔgbɔ ʋã David wòyɔe be ‘Aƒetɔ,’ esi wògblɔ be: 44 ‘Yehowa gblɔ na nye Aƒetɔ be: "Bɔbɔ nɔ nye ɖusime va se ɖe esime matsɔ wò futɔwo ade wò afɔ te "’? 45 Azɔ ne David yɔe be ‘Aƒetɔ’ ɖe, ke aleke wɔ wònye via? " 46 Ame aɖeke mete ŋu ɖo nya ŋu nɛ o, eye tso gbe ma gbe la, ame aɖeke mete ŋu do dzi gabia nya bubu aɖekee o.
23:1-39
3 Eya ta miwɔ nu siwo katã wogblɔna na mi la, eye milé wo me ɖe asi, ke migakpɔ woƒe nuwɔna miawɔ o, elabena wogblɔnɛ, gake womewɔa nu si wogblɔna la dzi o.
4 Woblaa agba kpekpewo tsɔ ɖoa amewo ƒe abɔta, gake woawo ŋutɔwo medina be yewoƒe asibidɛ ɖeka teti naka wo ŋu o. 5 Dɔ siwo katã wowɔna la, wowɔnɛ be amewo nakpɔ; elabena wowɔa nugoe siwo me ŋɔŋlɔawo le la wòkekena eye woblaa wo ɖe ŋgonu kple abɔ be woakpɔ yewo ta, eye wowɔa woƒe awu togawo wòdidina.
6 Wolɔ̃a bubunɔƒewo nɔnɔ le fiẽnuɖuƒewo kple ŋgɔgbezikpuiwo dzi nɔnɔ le ƒuƒoƒewo, 7 eye wodina be amewo nado gbe na yewo bubutɔe le ablɔwo me, eye woayɔ yewo be Rabi. 8 Ke miawo la, migana woayɔ mi be Rabi o, elabena ame ɖeka koe nye miaƒe Nufiala, ke mi katã la, nɔviwo mienye.
9 Eye migayɔ ame aɖeke be mia fofo le anyigba dzi hã o, elabena ame ɖekae nye mia Fofo, Ame si le dziƒo.
10 Eye womegayɔ mi be kplɔlawo hã o, elabena ame ɖekae nye miaƒe Kplɔla, eyae nye Kristo la. 11 Ke ame si nye gãtɔ le mia dome la nanye miaƒe subɔla.
12 Ame si doa eɖokui ɖe dzi la, woabɔbɔe ɖe anyi, eye ame si bɔbɔa eɖokui la, woadoe ɖe dzi.
16 "Baba na mi, mɔfiala ŋkuagbãtɔwo, mi ame siwo gblɔna be, ‘Ne ame aɖe tà gbedoxɔa la, mehiã be wòawɔ edzi o; ke ne ame aɖe tà sika si le gbedoxɔa me ya la, ele be wòawɔ eƒe atam la dzi godoo.’ 17 Movitɔwo kple ŋkuagbãtɔwo! Mibu eŋu kpɔ, kae le vevie wu, sika la loo alo gbedoxɔ si na sika la ŋuti kɔ yea? 18 Miegblɔna hã be, ‘Ne ame aɖe tà vɔsamlekpuia la, mehiã be wòawɔ edzi o; ke ne ame aɖe tà nunana si le edzi ya la, ele be wòawɔ edzi godoo.’ 19 Ŋkuagbãtɔwo! Mibu eŋu kpɔ, kae le vevie wu, nunana la loo alo vɔsamlekpui si na nunana la ŋuti kɔ yea? 20 Eya ta ame si tà vɔsamlekpuia la, età vɔsamlekpuia kple nu siwo katã le edzi la siaa; 21 eye ame si tà gbedoxɔa la, età gbedoxɔa kple Ame si le eme la siaa; 22 eye ame si tà dziƒo la, età Mawu ƒe fiazikpui kple Ame si bɔbɔ nɔ edzi la siaa.
23 "Baba na mi, agbalẽfialawo kple Farisitɔwo, alakpanuwɔlawo! Elabena mienaa ahamɛ, sikɔni kple adrike ƒe ewolia, ke mieŋea aɖaba ƒua Se la me nu vevitɔwo, siwo nye dzɔdzɔenyenye kple nublanuikpɔkpɔ kpakple nuteƒewɔwɔ dzi. Ehiã be miawɔ nu mawo, gake miagaŋe aɖaba aƒu esiawo hã dzi o. 24 Mɔfiala ŋkuagbãtɔ siwo tsyɔa nu dzodzoe sue, gake mia kposɔ ya!
25 "Baba na mi, agbalẽfialawo kple Farisitɔwo, alakpanuwɔlawo! Elabena mieklɔa kplu kple agba ŋuti, gake wo me yɔ fũu kple ŋukeklẽ kple nu gbɔme wɔwɔ. 26 Farisitɔ ŋkuagbãtɔ, klɔ kplu kple agba la me gbã, ekema eŋu hã aɖi.
27 "Baba na mi, agbalẽfialawo kple Farisitɔwo, alakpanuwɔlawo! Elabena mieɖi yɔdo siwo wosi akalo na, siwo nya kpɔ ŋutɔ le gota, ke wo me yɔ fũu kple ame kuku ƒuwo kple makɔmakɔnyenye ɖe sia ɖe ƒomevi.
28 Nenemae miedzena ame dzɔdzɔewoe le gota le amewo ŋkume, gake mia me yɔ fũu kple alakpanuwɔwɔ kple sedzimawɔmawɔ.
29 "Baba na mi, agbalẽfialawo kple Farisitɔwo, alakpanuwɔlawo!
38 Kpɔ ɖa! Woagblẽ miaƒe aƒe la ɖi na mi.
24:1-51
2 Egblɔ na wo be: "Miele nu siawo katã kpɔma?
Vavã mele egblɔm na mi be, womele kpe aɖeke gblẽ ge ɖe kpe dzi le afi sia si womamu aƒu anyi o. " 3 Esi wòbɔbɔ nɔ Amitoa dzi la, nusrɔ̃lawo ɖeɖe va egbɔ hebiae be: "Gblɔe na mí, ɣekaɣie nu siawo adzɔ, eye nu kae anye wò anyinɔɣi kple nuɖoanyia ƒe nuwuɣi la ƒe dzesi? " 4 Yesu ɖo eŋu na wo be: "Mikpɔ nyuie be ame aɖeke nagaflu mi o, 5 elabena ame geɖewo ava yɔ nye ŋkɔ ɖe wo ɖokuiwo ŋu agblɔ be, ‘Nyee nye Kristo la,’ eye woakplɔ ame geɖewo atrae. 6 Miase aʋawɔwɔwo kple aʋawɔwɔwo ŋu nyawo. Gake dzika megatso mia ƒo o, elabena ele be nu siawo nava eme godoo, gake nuwuwu la meɖo haɖe o.
7 "Elabena dukɔ atso ɖe dukɔ ŋu, eye fiaɖuƒe ɖe fiaɖuƒe ŋu, nuɖuɖu ave le teƒeteƒewo, eye anyigba aʋuʋu le teƒeteƒewo.
8 Nu siawo katã nye fuɖuame ƒe gɔmedzedze. 9 "Eye amewo atsɔ mi ade asi be woawɔ fu mi, woawu mi, eye dukɔwo katã alé fu mi le nye ŋkɔ la ta. 10 Ame geɖewo atra ɖa le xɔse la gbɔ, eye woade wo nɔewo asi ahalé fu wo nɔewo.
11 Aʋatsonyagblɔɖila geɖewo ado eye woakplɔ ame geɖewo atrae; 12 eye le sedzimawɔmawɔ ƒe dzidziɖedzi ta la, ame akpa gãtɔ ƒe lɔlɔ̃ ayi to.
13 Ke ame si do dzi va se ɖe nuwuwu la, eyae akpɔ ɖeɖe.
14 Eye woaɖe gbeƒã Fiaɖuƒe ŋuti nya nyui sia le anyigba blibo la katã dzi be wòanye ɖaseɖiɖi na dukɔwo katã, eye ekema nuwuwu la ava.
15 "Eya ta ne miekpɔ ‘ŋunyɔnu si ahe aƒedozuzu vɛ’ la le kɔkɔeƒe la, abe ale si nyagblɔɖila Daniel gblɔe ene la, (nuxlẽla newɔ gɔmesese ŋu dɔ) 16 ekema ame siwo le Yudea la nasi ayi towo dzi.
17 Ame si le xɔ ta la megaɖi be yeatsɔ naneke tso yeƒe xɔ me ayii o, 18 eye ame si le agble la megatrɔ gbɔ be yeatsɔ yeƒe awudziwui o.
19 Baba na funɔwo kple ame siwo le no nam vi le ŋkeke mawo me! 20 Minɔ gbedodoɖa dzi be miaƒe sisi nagadze vuvɔŋɔli alo Sabat ŋkeke dzi o; 21 elabena ɣemaɣi la, xaxa gã si tɔgbi meva kpɔ tso xexea ƒe gɔmedzedze va se ɖe fifia o la ava, eye etɔgbi megale vava ge ake o.
22 Le nyateƒe me la, ne wometso ŋkeke mawo dzi o la, ŋutilã aɖeke makpɔ ɖeɖe o; ke le ame tiatiawo ta woatso ŋkeke mawo dzi.
23 "Ekema ne ame aɖe gblɔ na mi be, ‘Kpɔ ɖa, Kristo la le afii!’ alo ‘Ele afi mɛ!’ la, migaxɔe se o. 24 Elabena aʋatsokristowo kple aʋatsonyagblɔɖilawo ado, eye woawɔ dzesi gãwo kple nukunuwo bena, ne woate ŋui la, woaflu ame tiatiawo gɔ̃ hã. 25 Kpɔ ɖa, mexlɔ̃ nu mi do ŋgɔ. 26 Eya ta ne wogblɔ na mi be, ‘Kpɔ ɖa! Ele gbedzi’ la, migayi o; ‘Kpɔ ɖa! Ele xɔgã me’ la, migaxɔe se o. 27 Elabena ale si ko dzi kea dzo le ɣedzeƒe eye eƒe keklẽ dea ɣetoɖoƒe ke la, nenema kee Amegbetɔvi la ƒe anyinɔɣi hã anɔ.
28 Afi si nu kuku le la, afi mae hɔ̃wo aƒo ƒu ɖo.
29 "Le xaxa si ava le ŋkeke mawo me megbe teti ko la, ɣe ado viviti, eye ɣleti magaɖi o, ɣletiviwo age tso dziƒo, eye woaʋuʋu dziƒowo ƒe ŋusẽwo.
30 Ɣemaɣi la, Amegbetɔvi la ƒe dzesi adze le dziƒo, eye anyigbadziƒomewo katã afa konyi vevie, eye woakpɔ Amegbetɔvi la le dziƒolilikpowo dzi gbɔna kple ŋusẽ kpakple ŋutikɔkɔe gã.
31 Eye wòadɔ eƒe dɔlawo ɖa kple kpẽ ƒe ɖiɖi gã aɖe, eye woaƒo eƒe ame tiatiawo nu ƒu tso ya eneawo dzi, tso dziƒo ƒe go ɖeka dzi yi eƒe go kemɛ dzi.
32 "Ke misrɔ̃ nu sia tso gboti ŋu: Ne edze alɔ fẽwo, eye wònya to aŋgbawo ko la, mienyana be dzomeŋɔli gogo.
33 Nenema kee miawo hã, ne miekpɔ nu siawo katã la, minyae be Amegbetɔvi la gogo ʋɔtruawo nu.
34 Vavã mele egblɔm na mi be, dzidzime sia nu mele yiyi ge akpɔ o, va se ɖe esime nu siawo katã va eme.
35 Dziƒo kple anyigba nu ava yi, ke nye nyawo ya nu mava yi akpɔ o.
36 "Le ŋkeke ma kple gaƒoƒo ma ŋuti la, ame aɖeke menyae o, mawudɔla siwo le dziƒo la menyae o, eye Vi la hã menyae o, negbe Fofo la ko. 37 Elabena ale si Noa ƒe ŋkekeawo nɔ la, nenema kee Amegbetɔvi la ƒe anyinɔɣi la hã anɔ.
38 Elabena ale si wowɔ le ŋkeke siwo do ŋgɔ na Tsiɖɔɖɔ la me, wole nu ɖum, le nu nom, ŋutsuwo le srɔ̃ ɖem, eye wole nyɔnuwo tsɔm na be woaɖe va se ɖe gbe si gbe Noa ge ɖe aɖakaʋua me, 39 eye womede dzesii o, va se ɖe esime Tsiɖɔɖɔa va, eye wòkplɔ wo katã dzoe la, nenema kee Amegbetɔvi la ƒe anyinɔɣi la hã anɔ.
40 Ɣemaɣi la, ŋutsu eve anɔ agble me; woakplɔ ɖeka, eye woagblẽ ɖeka ɖi.
41 Nyɔnu eve anɔ wɔ tum le téƒo; woakplɔ ɖeka, eye woagblẽ ɖeka ɖi.
42 Eya ta minɔ ŋudzɔ, elabena mienya ŋkeke si dzi miaƒe Aƒetɔ la ava o.
43 "Ke minya esia be: Ne ɖe aƒea tɔ anya zã ƒe gaƒoƒo si dzi fiafitɔ ava la, anye ne anɔ ŋudzɔ, eye maɖe mɔ woadze kpɔ age ɖe eƒe me o.
44 Esia ta miawo hã minɔ dzadzraɖoɖi, elabena Amegbetɔvi la gbɔna le gaƒoƒo si miesusu be eya dzie wòava o la dzi.
45 "Ame ka tututue nye kluvi nuteƒewɔla kple aɖaŋudzela si eƒe aƒetɔ ɖo eƒe aƒemesubɔviwo nu be wòana woƒe nuɖuɖu wo le ɣeyiɣi nyuitɔ dzi? 46 Dzidzɔtɔe kluvi ma anye ne eƒe aƒetɔ trɔ gbɔ va kpɔe wòle ewɔm nenema! 47 Vavã mele egblɔm na mi be, atsɔe aɖo eƒe nuwo katã nu.
48 "Ke ne kluvi ma awɔ nu vɔ̃ɖi ahagblɔ le eƒe dzi me be, ‘Nye aƒetɔ mele gbɔgbɔm kaba o,’ 49 eye wòade asi ehati kluviwo ƒoƒo me, eye wòaɖu nu ano nu kple ahanoxewo la, 50 kluvi ma ƒe aƒetɔ ava le ŋkeke si dzi mele mɔ kpɔm nɛ o kple gaƒoƒo si menya o la dzi, 51 eye wòahe to nɛ vevie ahana wòakpɔ etɔnua kpe ɖe alakpanuwɔlawo ŋu. Afi mae wòafa avi ahaɖu aɖukli le.
25:1-46
25 "Dziƒofiaɖuƒe la le abe ɖetugbui leaƒe ewo, siwo tsɔ woƒe akaɖiwo, eye wodo go be yewoaɖakpe ŋugbetɔsrɔ̃ ene. 2 Wo dometɔ atɔ̃ nye bometsilawo, eye atɔ̃ nye aɖaŋudzelawo. 3 Bometsilaawo tsɔ woƒe akaɖiwo, ke wometsɔ ami kpe ɖe wo ŋu o, 4 ke aɖaŋudzelaawo ya tsɔ ami ɖe goewo me kpe ɖe woƒe akaɖiawo ŋu. 5 Esi ŋugbetɔsrɔ̃ la meva ɖo kaba o ta la, alɔ̃ tsɔ wo katã eye wodɔ alɔ̃.
6 Le zã titina la, ɣli ɖi be: ‘Ŋugbetɔsrɔ̃ la va ɖo loo! Mido go yi ɖakpee!’ 7 Eye ɖetugbuiawo katã fɔ, eye wodzra woƒe akaɖiwo ɖo. 8 Bometsilaawo gblɔ na aɖaŋudzelaawo be, ‘Mina miaƒe ami la ɖe mí, elabena míaƒe akaɖiwo le tsitsim.’ 9 Aɖaŋudzelaawo ɖo eŋu na wo be: ‘Ðewohĩ masu na mía kpli miawo siaa o.
Miheyi edzralawo gbɔ boŋ ne miadze ɖe na mia ɖokui.’ 10 Esi woyina edze ge la, ŋugbetɔsrɔ̃ la va ɖo. Ðetugbui siwo le dzadzraɖoɖi la yi srɔ̃ɖekplɔ̃ɖoƒea kplii; eye wotu ʋɔa.
11 Emegbe ɖetugbui susɔeawo hã va gblɔ be, ‘Aƒetɔ, Aƒetɔ, ʋu ʋɔa na mí!’ 12 Eɖo eŋu na wo be, ‘Vavã, mele egblɔm na mi be, nyemenya mi o.’
14 "Dziƒofiaɖuƒe la le abe ŋutsu aɖe si le mɔ zɔ ge ayi duta ene. Eyɔ eƒe kluviwo hetsɔ eƒe nunɔamesiwo de asi na wo. 15 Etsɔ talento atɔ̃ na ame gbãtɔ, etsɔ eve na ame evelia, eye wòtsɔ ɖeka na ame etɔ̃lia hã, ena wo dometɔ ɖe sia ɖe ɖe eƒe ŋutete nu, eye wòzɔ mɔ yi duta.
16 Enumake ame si xɔ talento atɔ̃ la yi ɖatsa asi kplii, eye wòkpɔ talento atɔ̃ bubu ɖe edzi. 17 Nenema kee ame si xɔ talento eve hã kpɔ eve bubu ɖe edzi.
18 Ke ame si xɔ talento ɖeka ya dzo yi ɖaɖe do, eye wòɖi eƒe aƒetɔ la ƒe ga la ɖe eme.
19 "Le ɣeyiɣi didi aɖe megbe la, kluvi mawo ƒe aƒetɔ gbɔ, eye wòwɔ akɔnta kpli wo.
20 Eye kluvi si xɔ talento atɔ̃ la va, eye wòtsɔ talento atɔ̃ bubu vɛ hegblɔ be, ‘Aƒetɔ, talento atɔ̃e nètsɔ nam; kpɔ ɖa, mekpɔ talento atɔ̃ bubu ɖe edzi.’ 21 Eƒe aƒetɔ la gblɔ nɛ be: ‘Kluvi nyui kple nuteƒewɔla, wòe wɔ dɔ kakaka! Èwɔ nuteƒe le nu ʋɛwo me. Matsɔ wò aɖo nu geɖewo nu.
Ge ɖe wò aƒetɔ ƒe dzidzɔ la me.’ 22 Ame si xɔ talento eve la hã va hegblɔ be, ‘Aƒetɔ, talento evee nètsɔ de asi nam; kpɔ ɖa, mekpɔ talento eve bubu ɖe edzi.’ 23 Eƒe aƒetɔ la gblɔ nɛ be: ‘Kluvi nyui kple nuteƒewɔla, wòe wɔ dɔ kakaka!
Èwɔ nuteƒe le nu ʋɛwo me. Matsɔ wò aɖo nu geɖewo nu. Ge ɖe wò aƒetɔ ƒe dzidzɔ la me.’
24 "Mlɔeba ame si xɔ talento ɖeka la hã va gblɔ be: ‘Aƒetɔ, menya be wò nya me sẽ, èŋea nu le afi si mèƒã nu ɖo o, eye nèlɔa nuku le afi mègbɔ nu le o. 25 Eya ta mevɔ̃, eye meyi ɖaɖi wò talento la ɖe to me.
Wò nu lae nye esi.’ 26 Eƒe aƒetɔa ɖo eŋu nɛ be: ‘Kluvi vɔ̃ɖi kuviatɔ, ne ènyae be meŋea nu le afi si nyemeƒã nu ɖo o, eye melɔa nuku le afi si nyemegbɔ nu le o la, 27 ekema ɖe wòle be nàtsɔ nye ga la ada ɖe gadzraɖoƒe, ale be ne metrɔ gbɔ la, maxɔ nye ga la kple deme.
28 "‘Eya ta mixɔ talento la le esi ne miatsɔe ana ame si si talento ewo le la. 29 Elabena ame si si nu le la, woatsɔ nu geɖe wu akpee nɛ, eye nu asɔ gbɔ ɖe esi fũu.
Ke ame si si nu mele o la, woaxɔ nu si le esi la gɔ̃ hã le esi. 30 Eye mitsɔ kluvi si menyo na naneke o la ƒu gbe ɖe viviti me le xexe. Afi mae wòafa avi ahaɖu aɖukli le.’
31 "Ne Amegbetɔvi la va ɖo le eƒe ŋutikɔkɔe me, eye mawudɔlawo katã le eŋuti la, ekema abɔbɔ nɔ eƒe ŋutikɔkɔefiazikpui la dzi. 32 Eye woaƒo dukɔwo katã nu ƒu ɖe eŋkume, eye wòama amewo me tso wo nɔewo gbɔ, abe ale si alẽkplɔla maa alẽwo tso gbɔ̃wo gbɔe ene.
33 Eye wòatsɔ alẽawo aɖo eƒe ɖusime, ke atsɔ gbɔ̃awo ya aɖo eƒe miame.
34 "Ekema Fia la agblɔ na ame siwo le eƒe ɖusime la be: ‘Miva, mi ame siwo Fofonye yra, minyi Fiaɖuƒe si wodzra ɖo ɖi na mi tso xexea ƒe gɔmeɖoanyiɣi la dome. 35 Elabena dɔ wum, eye miena num meɖu; tsikɔ wum, eye miena tsim meno. Menye amedzro, eye miexɔm nyuie; 36 menɔ amama, eye miena awum medo.
Medze dɔ, eye miekpɔ dzinye. Menɔ gaxɔ me, eye mieva kpɔm ɖa.’ 37 Eye ame dzɔdzɔeawo aɖo eŋu nɛ be: ‘Aƒetɔ, ɣekaɣie míekpɔ be dɔ le wuwòm, eye míena nuɖuɖu wò, alo tsikɔ le wuwòm, eye míena tsi wò nèno? 38 Ɣekaɣie míekpɔ be nènye amedzro, eye míexɔ wò nyuie, alo nèle amama, eye míena awu wò nèdo? 39 Ɣekaɣie míekpɔ be nèdze dɔ, alo nèle gaxɔ me, eye míeva kpɔ wò ɖa?’ 40 Eye Fia la aɖo eŋu na wo be, ‘Vavã mele egblɔm na mi be, zi ale si miewɔe na nɔvinye suetɔ siawo dometɔ ɖeka ko la, nyee miewɔe na.’
41 "Eye Fia la agblɔ na ame siwo le eƒe miame hã be: ‘Mite ɖa le gbɔnye, mi ame siwo woƒo fi de, miyi ɖe dzo mavɔ si wodzra ɖo ɖi na Abosam kple eƒe dɔlawo la me.
42 Elabena dɔ wum, ke miena num meɖu o; eye tsikɔ wum, ke miena tsim meno o.
Mateo 26:1-75
26 Ke esi Yesu gblɔ nya siawo katã vɔ la, egblɔ na eƒe nusrɔ̃lawo be: 2 "Mienya be esusɔ ŋkeke eve ne Ŋutitotoŋkekenyui la naɖo, eye wole Amegbetɔvi la de ge asi woahe ɖe ati ŋu. "
3 Ɣemaɣi la, nunɔlawo ƒe tatɔwo kple dumegãwo ƒo ƒu ɖe nunɔlagã Kayafa ƒe me, 4 eye woɖo nugbe be yewoato ayemɔ dzi alé Yesu awu. 5 Gake wogblɔ be: "Manye le ŋkekenyuia ɖuɣi o, be zi nagatɔ le dukɔ la me o. "
6 Esi Yesu le Simon anyidɔléla la ƒe me le Betania la, 7 nyɔnu aɖe tsɔ alabastrogoe, si me ami ʋeʋĩ xɔasi aɖe le la va egbɔ, eye wòtrɔe kɔ ɖe tame nɛ le kplɔ̃a ŋu.
8 Esi nusrɔ̃lawo kpɔ esia la, wodo dziku gblɔ be: "Nudomegbegblẽ kae nye esi? 9 Elabena woate ŋu adzrae ho gã aɖe atsɔ ana ame dahewo. " 10 Esi Yesu dze si nu si gblɔm wole ta la, egblɔ na wo be: "Nu ka tae miele fu ɖem nɛ?
Nu nyui aɖee wòwɔ nam.
11 Ame dahewo le mia gbɔ ɖaa, ke nye ya nyemanɔ mia gbɔ ɖaa o.
12 Nyɔnu sia kɔ ami ʋeʋĩ sia ɖe nye ŋutilã ŋu tsɔ dzram ɖo na ɖiɖi. 13 Vavã mele egblɔm na mi be, afi sia afi si woaɖe gbeƒã nya nyui la le le xexe bliboa me la, woagblɔ nu si nyɔnu sia wɔ la hã, atsɔ aɖo ŋku edzii. "
14 Eye Ame Wuieveawo dometɔ ɖeka si woyɔna be Yuda Iskariot la yi nunɔlawo ƒe tatɔwo gbɔ 15 ɖabia wo be: "Nu kae mianam ne madee asi na mi? "
Wogblɔ be yewoana klosalo blaetɔ̃e.
16 Eye tso ɣemaɣi la, enɔ mɔnu dim be yeadee asi. 17 Le Amɔwɔ Maʋamaʋã Bolo Ŋkekenyui la ƒe ŋkeke gbãtɔ dzi la, nusrɔ̃lawo va Yesu gbɔ hebiae be: "Afi kae nèdi be míadzra ɖo na wò be nàɖu Ŋutitotoa le? " 18 Eɖo eŋu be: "Miyi ɖe dua me le asimasi gbɔ, eye migblɔ nɛ be, ‘Nufiala la be: "Nye ɣeyiɣi ɖoɖi la gogo; maɖu Ŋutitotoŋkekenyui la kple nye nusrɔ̃lawo le aƒewò me. "’ " 19 Eya ta nusrɔ̃lawo wɔe abe ale si Yesu de se na woe ene, eye wodzra ɖo ɖe Ŋutitotoŋkekenyui la ŋu.
20 Esi fiẽsi ɖo la, ebɔbɔ nɔ nuɖukplɔ̃ ŋu kple nusrɔ̃la wuieveawo.
21 Esime wole nua ɖum la, egblɔ be: "Vavã mele egblɔm na mi be, mia dometɔ ɖeka adem asi. " 22 Esi nya sia te ɖe wo dzi ŋutɔ ta la, wo dometɔ ɖe sia ɖe de asi ebiabia me be: "Aƒetɔ, menye nyee o ɖe? " 23 Eɖo eŋu be: "Ame si le asi dem agba me kplim lae adem asi.
24 Nyateƒee, Amegbetɔvi la le kuku ge abe ale si woŋlɔe ɖi le eŋuti ene, gake baba na ame si ade Amegbetɔvi la asi!
Ne ɖe womegaxa ame ma dzi o la, anye ne enyo nɛ wu. " 25 Yuda, ame si le ede ge asi la, biae be: "Rabi, menye nyee o ɖe? "
26 Esi wole nua ɖum la, Yesu tsɔ abolo, eye esi wòyra ɖe edzi vɔ la, eŋe eme hetsɔe na nusrɔ̃lawo gblɔ be: "Mixɔe ɖu.
Esia le tsitre ɖi na nye ŋutilã. " 27 Esi wòtsɔ kplu ɖe asi la, eda akpe ɖe eta, eye wòtsɔe na wo gblɔ be: "Mi katã minoe le enu, 28 elabena esia le tsitre ɖi na nye ʋu, si nye ‘nubabla ƒe ʋu’ si woakɔ ɖe anyi le ame geɖewo ta hena nu vɔ̃wo tsɔtsɔ ke.
29 Ke mele egblɔm na mi be: Nyemegale wain sia no ge akpɔ o, va se ɖe ŋkeke ma si dzi nye kpli mi míano wain yeye le Fofonye ƒe Fiaɖuƒe la me. " 30 Mlɔeba esi wodzi kafukafuhawo vɔ la, wodo go yi Amito la dzi.
Gake menye abe ale si medi ene o, ke boŋ abe ale si nèdi ene. "
Nyateƒee, gbɔgbɔ la le lɔlɔ̃m, gake ŋutilãa ya gbɔdzɔ. " 42 Egadzo yi zi evelia, eye wòdo gbe ɖa be: "Fofonye, ne manya wɔ be kplu sia nato ŋunye ayi o, wònye ɖeko manoe godoo la, wò lɔlɔ̃nu nava eme. " 43 Egatrɔ va, eye wòkpɔ wo wole alɔ̃ dɔm, elabena alɔ̃ bla ŋku na wo.
46 Mitso, mina míadzo.
Kpɔ ɖa!
Ame si dem asi la gogo. " 47 Esi wògale nuƒoƒo dzi la, kpɔ ɖa, Yuda, si nye Ame Wuieveawo dometɔ ɖeka va do, eye ameha gã aɖe tso nunɔlawo ƒe tatɔwo kple dumegãwo gbɔ le eyome, eye wolé yiwo kple kpowo ɖe asi. 48 Ke ame si dee asi la ɖo dzesi aɖe ɖi na wo be: "Ame si magbugbɔ nu na la, eyae; milée. " 49 Eye wòzɔ tẽe yi Yesu gbɔ gblɔ be: "Medo gbe na wò, Rabi! " Eye wògbugbɔ nu nɛ. 50 Ke Yesu biae be: "Xɔ̃, nu ka tae nèva ɖo? " Ale wote va eye wodze Yesu dzi helée. 51 Ke kpɔ ɖa, ame siwo le Yesu ŋu la dometɔ ɖeka do asi ɖa ɖe eƒe yi heda nunɔlagã ƒe kluvi, eye wòkpa to nɛ.
52 Eye Yesu gblɔ nɛ be: "Gbugbɔ wò yi la de eteƒe, elabena ame siwo katã tsɔa yi ɖe ame ŋu la, yi nue woatsi. 53 Alo ɖe nèsusu be nyemate ŋu aɖe kuku na Fofonye be wòaɖo mawudɔlawo ƒe aʋakɔ siwo wu wuieve ɖem fifi laa oa? 54 Gake ne edzɔ nenema ɖe, aleke Ŋɔŋlɔ siwo gblɔe ɖi be adzɔ alea la awɔ ava eme? " 55 Le gaƒoƒo ma me la, Yesu gblɔ na ameha la be: "Yiwo kple kpowoe mietsɔ va be yewoalém abe adzodala enea? Gbe sia gbe menɔa anyi ɖe gbedoxɔa me nɔa nu fiam, ke mielém kpɔ o. 56 Gake nu siawo katã dzɔ, ale be nyagblɔɖilawo ƒe nya siwo woŋlɔ ɖi la nava eme. " Eye nusrɔ̃lawo katã gblẽe ɖi hesi.
57 Ame siwo lé Yesu la kplɔe yi nunɔlagã Kayafa gbɔ, afi si agbalẽfialawo kple dumegãwo ƒo ƒu ɖo. 58 Ke Petro le eyome le adzɔge ʋĩi gbɔna, eye wòkplɔe ɖo va keke nunɔlagã ƒe aƒea me ke; eye wòge ɖe eme henɔ anyi ɖe subɔviawo gbɔ be yeakpɔ nu si ava dzɔ ɖa. 59 Ɣemaɣi la, nunɔlawo ƒe tatɔwo kple Sanhedrin blibo la le ame siwo aɖi aʋatsoɖase le Yesu ŋu la dim, ne woawui. 60 Gake womekpɔ ɖeke o, evɔ aʋatsoɖasefo geɖewo va hafi.
Emegbe ame eve va 61 gblɔ be: "Ame sia gblɔ be, ‘Mate ŋu amu Mawu ƒe gbedoxɔ la aƒu anyi agagbugbɔe atu le ŋkeke etɔ̃ me.’ " 62 Ale nunɔlagã la tso hebiae be: "Mèle nya aɖeke ŋu ɖo ge oa?
Nya kawoe nye esi ame siawo tsɔ le nuwò tsomee? " 63 Ke Yesu zi kpi.
Eya ta nunɔlagã la gblɔ nɛ be: "Metà Mawu gbagbe la na wò be nàgblɔe na mí, nenye wòe nye Kristo la, Mawu ƒe Vi la! " 64 Yesu ɖo eŋu nɛ be: "Eyae nye ema nègblɔ.
Gake mele egblɔm na mi be: Tso fifia dzi yina la, miakpɔ Amegbetɔvi la wòabɔbɔ nɔ Ŋusẽtɔ la ƒe ɖusime, eye wòanɔ dziƒolilikpowo dzi gbɔna. " 65 Eye nunɔlagã la dze eƒe awudziwuiwo gblɔ be: "Ŋutsu sia gblɔ busunya! Ðe ɖasefo bubuwo gahiã mía? Kpɔ ɖa!
Miese busunya la azɔ. 66 Nu kae miesusu? "
Woɖo eŋu nɛ be: "Edze ku. " 67 Eye woɖe ta ɖe mo nɛ hetu kɔe. Ame bubuwo hã ƒo tome nɛ, 68 eye wogblɔ be: "Wò, Kristo, ne nyagblɔɖila nènye la, ekema gblɔ ame si ƒo wò la na mí. "
69 Ke Petro nɔ anyi ɖe xexe le aƒea me, eye dɔlanyɔnuvi aɖe te ɖe eŋu gblɔ nɛ be: "Wò hã ènɔ Yesu Galileatɔ la ŋu! " 70 Ke esẽ nu le wo katã ŋkume gblɔ be: "Nyemenya nya si gblɔm nèle o. " 71 Esi wòdo go yi agboa nu la, nyɔnuvi bubu kpɔe, eye wògblɔ na ame siwo le afi ma la be: "Ŋutsu sia nɔ Yesu Nazaretetɔ la ŋu. " 72 Egasẽ nu heka atam be: "Nyemenya ame la o! " 73 Ɣeyiɣi ʋɛ aɖe megbe la, ame siwo le tsitre ɖe afi ma la te ɖe Petro ŋu gblɔ be: "Nyateƒee, wo dometɔ ɖekae wò hã nènye, gbe si dom nèle kura le ha ɖem wò. " 74 Eye wòde asi fiƒodenyawo gbɔgblɔ me heka atam ƒu edzi be: "Nyemenya amea o! " Kasia koklo ku atɔ.
75 Eye Petro ɖo ŋku nya si Yesu gblɔ nɛ la dzi be: "Hafi koklo naku atɔ la, àgbe nu le gbɔnye zi etɔ̃. "
27:1-66
27 Le ŋufɔke ƒe ŋdi la, nunɔlawo ƒe tatɔwo katã kple dumegãwo de adaŋu le ale si woawɔ awu Yesu la ŋu. 2 Woblae hekplɔe yi na nutodziɖula Pilato. 3 Esi Yuda, ame si de Yesu asi la, kpɔ be wotso kufia nɛ la, evee, eye wòtrɔ klosalo blaetɔ̃ la yi na nunɔlawo ƒe tatɔwo kple dumegãwo 4 gblɔ be: "Mewɔ nu vɔ̃ be mede ʋu maɖifɔ asi. "
Wogblɔ be: "Afi kae nya ma ka na mí? Wò ŋutɔ wò nyae nye ema! " 5 Ale wòtsɔ klosalogakuawo ƒu gbe ɖe gbedoxɔa me, eye wòdzo yi ɖade ka ve. 6 Ke nunɔlawo ƒe tatɔwo fɔ klosalogakuawo eye wogblɔ be: "Se meɖe mɔ be woatsɔe ade nudzɔɖaka kɔkɔeawo me o, elabena ʋugae. " 7 Esi wolée kpɔ le wo nɔewo dome vɔ la, wotsɔ ga la ƒle zemela ƒe anyigba be wòanye amedzrowo ɖiƒe.
8 Eya ta woyɔa anyigba ma be "Ʋunyigba " va se ɖe egbegbe. 9 Ale nya si wogblɔ ɖi to nyagblɔɖila Yeremiya dzi la va eme be: "Wotsɔ klosalo blaetɔ̃, ame si ŋu Israel-vi aɖewo do asi ɖo la, ƒe home 10 ƒle zemela ƒe anyigba, abe ale si Yehowa de se nam ene. " 11 Ke Yesu le tsitre ɖe nutodziɖula la ŋkume, eye nutodziɖula la biae be: "Wòe nye Yudatɔwo ƒe Fia la? " Yesu ɖo eŋu be: "Eya tututue nye ema nègblɔ. " 12 Ke esi nunɔlawo ƒe tatɔwo kple dumegãwo le enu tsom la, meɖo nya aɖeke ŋu o.
17 Eya ta esi woƒo ƒu la, Pilato bia wo be: "Ame ka ŋue miedi be maɖe asi le na mi, Baraba loo alo Yesu si woyɔna be Kristo la? " 18 Elabena Pilato nya be ŋuʋaʋã tae wodee asi ɖo.
19 Azɔ hã, esi wòbɔbɔ nɔ ʋɔnudrɔ̃zikpuia dzi la, srɔ̃a ɖo ame ɖee be: "Mègawɔ naneke ame dzɔdzɔe ma o, elabena mekpe fu geɖe le drɔ̃eƒe egbea le eta. " 20 Ke nunɔlawo ƒe tatɔwo kple dumegãwo ƒoe ɖe ameha la nu be woabia be woaɖe asi le Baraba ŋu, gake woawu Yesu ya.
21 Eya ta nutodziɖula la bia wo be: "Ame eve siawo dometɔ ka ŋue miedi be maɖe asi le na mi? "
Woɖo eŋu be: "Baraba. " 22 Pilato bia wo be: "Ekema nu kae mawɔ Yesu si woyɔna be Kristo la? " Wo katã wogblɔ be: "Hee ɖe ati ŋu! " 23 Ebia be: "Nu ka ta? Nu vɔ̃ɖi kae wòwɔ? " Gake ɖeko wogado ɣli sesĩe wu be: "Hee ɖe ati ŋu! "
24 Esi Pilato kpɔ be yeƒe agbagbadzedzea meɖe vi aɖeke o, ke boŋ zi di be yeatɔ ta la, etsɔ tsi klɔ asi le ameha la ŋkume gblɔ be: "Nye asi mele ame sia ƒe ʋu kɔkɔ ɖi me o.
27 Azɔ nutodziɖula la ƒe asrafowo kplɔ Yesu yi nutodziɖulaa ƒe fiasã me, eye wona asrafoha blibo la katã va ƒo ƒu ɖe eŋu.
28 Woɖe awu le eŋu hedo awu ʋlaya dzĩ nɛ, 29 wotsɔ ŋù lɔ̃ fiakuku ɖɔ nɛ, eye wotsɔ aɖa de nuɖusi me nɛ. Eye wodze klo ɖe eŋkume le fewu ɖum le eŋu be: "Míedo gbe na wò, Yudatɔwo ƒe Fia! " 30 Woɖe ta ɖe eŋu, eye woxɔ aɖa la le esi tsɔ ƒo tame nɛ.
31 Mlɔeba esi woɖu fewu le eŋu vɔ la, woɖe awu ʋlaya la le eŋu, eye wodo eƒe awudziwuiwo nɛ, eye wokplɔe do goe be woaɖahee ɖe ati ŋu.
Wozi ŋutsu sia dzi be wòatsɔ Yesu ƒe fuwɔameti la.
33 Esi woɖo teƒe si woyɔna be Golgata, si gɔmee nye Ametakoliƒe la, 34 wotsɔ wain si wotsɔ gbe veve tsakae la nɛ be wòano; ke esi wòɖɔe kpɔ la, egbe enono. 35 Esi wohee ɖe ati ŋu vɔ la, wodzidze nu ɖe eƒe awudziwuiwo dzi hema wo, 36 eye wobɔbɔ nɔ anyi ɖe afi ma le eŋu dzɔm.
37 Woŋlɔ enutsonya klã ɖe etame be: "Yesu, Yudatɔwo ƒe Fia lae nye esi. "
38 Wohe adzodala eve ɖe ati ŋu kpe ɖe eŋu, ɖeka le eƒe ɖusime, eye evelia le eƒe miame. 39 Eye ame siwo to teƒea va yina la dzui heʋuʋu ta 40 gblɔ be: "Wò ame si gblɔ be yeamu gbedoxɔ la aƒu anyi ahagbugbɔe atu le ŋkeke etɔ̃ me, ɖe ɖokuiwò azɔ! Ne Mawu ƒe vie nènye la, ekema ɖi le fuwɔameti la ŋu! " 41 Nunɔlawo ƒe tatɔwo, agbalẽfialawo kple dumegãwo hã ɖu fewu le eŋu nenema ke be: 42 "Exɔ na ame bubuwo, mate ŋu axɔ na eɖokui o! Israel ƒe Fia wònyee; neɖi tso fuwɔametia ŋu azɔ, ekema míaxɔ edzi ase.
43 Eɖo ŋu ɖe Mawu ŋu; ne eƒe nu nyoa eŋu la, ekema nexɔ nɛ azɔ, elabena egblɔ be, ‘Mawu ƒe Vie menye.’ " 44 Nenema kee adzodala siwo wohe ɖe ati ŋu le exa hã do vloe.
45 Tso gaƒoƒo adelia dzi la, viviti do ɖe anyigba ma katã dzi va se ɖe gaƒoƒo asiekelia dzi. 46 Le gaƒoƒo asiekelia me lɔƒo la, Yesu do ɣli sesĩe be: "Eli, Eli, lama sabaktani? " si gɔmee nye: "Nye Mawu, nye Mawu, nu ka ŋuti nègblẽm ɖi? " 47 Esi ame siwo le tsitre ɖe afi ma dometɔ aɖewo see la, wogblɔ be: "Ame sia le Eliya yɔm. " 48 Enumake wo dometɔ ɖeka ƒu du tsɔ ƒumekutsa de wain tsitsi me, tsɔe ɖo aɖa nu, eye wòtsɔe nɛ be wòano.
49 Ke ame susɔeawo gblɔ be: "Ðe asi le eŋu! Mina míakpɔe ɖa be Eliya ava xɔ nɛ hã. " 50 Yesu gado ɣli sesĩe, eye wòku. 51 Eye kpɔ ɖa, gbedoxɔmetsovɔ la dze ɖe eve tso etame va se ɖe egɔme, anyigba ʋuʋu, eye agakpewo fe.
52 Yɔdowo nu ʋu, eye ame kɔkɔe siwo dɔ alɔ̃ le ku me la dometɔ geɖe ho ɖe dzi, 53 eye wodze ame geɖewo kpɔ.
(Le Yesu ƒe tsitretsitsi megbe la, ame siwo trɔ tso ameɖibɔa me la gbɔ va du kɔkɔe la me.) 54 Ke esi asrafomegã la kple eŋutime siwo le Yesu ŋu dzɔm la kpɔ anyigbaʋuʋu la kple nu siwo le dzɔdzɔm la, wovɔ̃ ŋutɔ, eye wogblɔ be: "Mawu ƒe Vie ame sia nye vavã. "
55 Eye nyɔnu geɖe siwo dze Yesu yome tso Galilea henɔ esubɔm la hã le adzɔge le nu kpɔm; 56 wo dometɔ aɖewoe nye Maria Magdalatɔ kple Maria, si nye Yakobo kple Yose dada, kpakple Zebedeo viwo dada.
57 Ke esi fiẽsi ɖo la, kesinɔtɔ aɖe si tso Arimatia, si ŋkɔe nye Yosef, ame si hã nye Yesu ƒe nusrɔ̃la aɖe la va. 58 Ŋutsu sia yi Pilato gbɔ ɖabia Yesu ƒe kukua.
Eye Pilato ɖe gbe be woatsɔe nɛ. 59 Yosef xɔ ame kukua, xatsa aklala biɖibiɖi dzadzɛ aɖe ɖe eŋu, 60 eye wòtsɔe mlɔ eya ŋutɔ ƒe yɔdo yeye si wòna woɖe ɖe agakpe me nɛ la me.
Emli kpe gã aɖe tsɔ xe yɔdoa nu, eye wòdzo. 61 Ke Maria Magdalatɔ kple Maria kemɛa tsi afi ma, eye wonɔ anyi ɖe yɔdoa ŋgɔ.
Ne miadzɔ eŋu ale si miate ŋui. " 66 Eya ta wodzo yi ɖatre kpe la ɖe yɔdo la nu nyuie heɖo dzɔlawo afi ma.
28:1-20
28 Le Sabat la megbe, le kwasiɖaa ƒe ŋkeke gbãtɔ dzi, esi xexea me de asi kɔkɔ me la, Maria Magdalatɔ kple Maria kemɛa va yɔdoa kpɔ ge ɖa. 2 Eye kpɔ ɖa, anyigba ʋuʋu sesĩe, elabena Yehowa ƒe dɔla ɖi tso dziƒo va mli kpe la ɖa le yɔdoa nu hebɔbɔ nɔ edzi. 3 Eƒe dzedzeme le abe dzikedzo ene, eye eƒe awu fu tititi abe sno ene.
4 Ɛ̃, esia na dzidzi ƒo dzɔlawo, wodzo nyanyanya, eye wozu abe ame kukuwo ene.
5 Gake mawudɔla la gblɔ na nyɔnuawo be: "Migavɔ̃ o, elabena menyae be Yesu si wohe ɖe ati ŋu la dimee miele. 6 Mele afi sia o, elabena wofɔe ɖe tsitre, abe ale si wògblɔe ene. Miva kpɔ afi si wotsɔe mlɔ la ɖa.
7 Eya ta miɖe abla yi ɖagblɔ na eƒe nusrɔ̃lawo be wofɔe ɖe tsitre tso ame kukuwo dome, eye kpɔ ɖa, edze mia ŋgɔ yina Galilea. Afi mae miakpɔe le.
Kpɔ ɖa, gbedeasi siae mehe vɛ na mi. " 8 Eya ta woɖe abla dzo le yɔdoa to, eye wotsɔ vɔvɔ̃ kple dzidzɔ gã ƒu du be yewoayi aɖaka eta na eƒe nusrɔ̃lawo.
9 Eye kpɔ ɖa, Yesu va do go wo hegblɔ be: "Medo gbe na mi! "
Wote ɖe eŋu, eye wolé eƒe afɔwo hebɔbɔ nɛ. 10 Eye Yesu gblɔ na wo be: "Migavɔ̃ o! Miyi ɖaka eta na nɔvinyewo, ne woayi Galilea, eye woakpɔm le afi ma. "
12 Eye esi woawo kple dumegãwo kpe ta hede adaŋu vɔ la, wona klosaloga gbogbo aɖe asrafoawo, 13 eye wogblɔ na wo be: "Migblɔ be: ‘Eƒe nusrɔ̃lawo va fii le zã me esime míele alɔ̃ dɔm.’ 14 Eye ne nya sia ɖo nutodziɖula la ƒe to me la, ekema míaɖe eme nɛ, eye mahiã be miatsi dzi o. " 15 Eya ta woxɔ klosalogakuawo, eye wowɔ abe ale si wogblɔ na wo ene; eye nya sia kaka ɖe Yudatɔwo dome va se ɖe egbe.
16 Azɔ nusrɔ̃la wuiɖekɛawo yi Galilea, eye woyi ɖe to si dzi Yesu ɖo be yewoado go le la dzi.
17 Esi wokpɔe la, wobɔbɔ nɛ, ke wo dometɔ aɖewo mexɔe se be eyae o.
18 Eye Yesu te ɖe wo ŋu gblɔ na wo be: "Wotsɔ ŋusẽ si le dziƒo kple anyigba dzi la katã de asi nam.
19 Eya ta miheyi ɖawɔ dukɔwo katã me tɔwo woanye nusrɔ̃lawo, mianyrɔ wo ɖe Fofo la kple Vi la kpakple gbɔgbɔ kɔkɔe la ƒe ŋkɔ me, 20 miafia wo be woawɔ nu siwo katã ƒe se mede na mi la dzi.
Eye kpɔ ɖa, meli kpli mi ŋkekeawo katã va se ɖe nuɖoanyia ƒe nuwuɣi. "
Marko
1:1-45 1 Yesu Kristo, Mawu ƒe Vi la, ŋuti nya nyui la ƒe gɔmedzedzee nye esi: 2 Abe ale si woŋlɔe ɖe nyagblɔɖila Yesaya ƒe agbalẽ mee ene be: "(Kpɔ ɖa, mele nye dɔla dɔm ɖe ŋgɔwò, ame si adzra mɔ dzi ɖo na wò.) 3 Ame aɖe le ɣli dom le gbedzi be: ‘Midzra Yehowa ƒe mɔ dzi ɖo!
Mina eƒe mɔwo nadzɔ.’ " 4 Yohanes Amenyrɔɖetsimela va gbedzi, eye wòle gbeƒã ɖem nyɔnyrɔxɔxɔ, si nye dzimetɔtrɔ hena nu vɔ̃wo tsɔtsɔ ke ƒe dzesi.
5 Eye Yudea-nyigba blibo la dzi nɔlawo kple Yerusalem nɔlawo katã vaa egbɔ, eye woʋua woƒe nu vɔ̃wo me, eye wònyrɔa wo ɖe Yordan-tɔsisia me.
6 Yohanes do kposɔfuwu, eye wòtsɔ lãgbalẽlidziblanu bla ali dzi, eye wòɖua ʋetsuviwo henoa gbemenyitsi.
7 Eɖea gbeƒã be: "Ame aɖe si tri akɔ wum la le megbenye gbɔna, nyemedze be mabɔbɔ atu eƒe afɔkpakawo o.
8 Metsɔ tsi nyrɔ mi, ke eya atsɔ gbɔgbɔ kɔkɔe anyrɔ mi. "
9 Le ŋkeke mawo me la, Yesu tso Nazaret le Galilea va, eye Yohanes nyrɔe ɖe Yordan-tɔsisia me.
10 Esi wònya do go le tsia me teti ko la, ekpɔ dziƒowo nu ʋu, eye gbɔgbɔ kɔkɔe la ɖi ɖe edzi abe ahɔnɛ ene. 11 Eye gbe aɖe ɖi tso dziƒowo be: "Wòe nye Vinye, si gbɔ nyemelɔ̃a nu le o; wò nu dzea ŋunye. "
12 Enumake gbɔgbɔ la ƒoe ɖe enu wòyi gbedadaƒo.
13 Enɔ gbedadaƒo ŋkeke blaene, eye Satana tee kpɔ. Enɔ gbemelãwo dome, eye mawudɔlawo nɔ esubɔm.
14 Ke esi wolé Yohanes megbe la, Yesu yi Galilea hele gbeƒã ɖem Mawu ƒe nya nyui la 15 le gbɔgblɔm be: "Ɣeyiɣi ɖoɖi la de, eye Mawu Fiaɖuƒe la gogo. Mitrɔ dzi me, eye mixɔ nya nyui la dzi se. "
17 Eye Yesu gblɔ na wo be: "Miva dze yonyeme, eye mawɔ mi ameɖelawo. " 18 Enumake wogblẽ woƒe ɖɔawo ɖi hedze eyome.
21 Eye wodzo yi Kapernaum.
Esi Sabat ŋkekea nya ɖo ko la, eyi ƒuƒoƒe la, eye wòde asi nufiafia me.
22 Eye ameawo ƒe nu ku le ale si wòfia nui ta, elabena ele nu fiam wo abe ame si si ŋusẽ le ene, ke menye abe agbalẽfialawo ene o. 23 Ɣemaɣi tututu la, ŋutsu aɖe si dzi gbɔgbɔ makɔmakɔ aɖe kpɔ ŋusẽ ɖo la le woƒe ƒuƒoƒe la, eye wòdo ɣli be: 24 "Nya kae le mí kpli wò dome, wò, Yesu Nazaretetɔ? Ðe nèva be yeatsrɔ̃ mía? Menya ame si tututu nènye, Mawu ƒe Kɔkɔetɔ lae nènye! " 25 Ke Yesu ka mo nɛ be: "Zi ɖoɖoe, eye nàdo go le eme! " 26 Esi gbɔgbɔ makɔmakɔ la nyamae vɔ la, gbɔgbɔ la do ɣli sesĩe eye wòdo go le eme.
27 Eye ameawo katã ƒe mo wɔ yaa ale gbegbe be wote gbɔgblɔ le wo nɔewo dome be: "Nu ka gɔ̃e nye esia?
Nufiafia yeyee nye esia! Ŋusẽ le esi wòɖea gbe na gbɔgbɔ makɔmakɔwo gɔ̃ hã, eye woɖoa toe. " 28 Ale eŋuti nya kaka enumake ɖe afi sia afi le Galilea nutoa katã me. 29 Ale wodzo le ƒuƒoƒea yi Simon kple Andrea ƒe me, eye Yakobo kple Yohanes kpe ɖe wo ŋu.
30 Ke asrã lé Simon lɔ̃xo wòle anyimlɔƒe, eye enumake wogblɔ nyɔnua ŋu nya nɛ.
Marko
2:1-28
2 Le ŋkeke aɖewo megbe la, Yesu gayi Kapernaum, eye amewo se be ele aƒe me.
2 Eye ame geɖewo va ƒo ƒu ale gbegbe be teƒe aɖeke megali o, mɔ mele ʋɔtrua nu teti hã o, eye wòde asi nya nyui la gbɔgblɔ me na wo.
3 Eye ŋutsu ene kɔ lãmetututɔ aɖe gbɔna egbɔ. 4 Ke womete ŋu kɔe va ɖo Yesu gbɔ o le ameha la ta, eya ta wofo xɔ si me Yesu le la tame, eye esi woŋɔe vɔ la, woɖiɖi aba si dzi lãmetututɔa mlɔ la ɖe anyi.
Ale wo katã ƒe nu ku, eye wokafu Mawu gblɔ be: "Míekpɔ nu sia tɔgbi kpɔ o. "
13 Egado go yi ƒuta, eye ameha la katã va egbɔ, eye wòte nufiafia wo. 14 Esi wòva yina la, ekpɔ Lewi, Alfeo vi, wòbɔbɔ nɔ adzɔxɔƒe, eye wògblɔ nɛ be: "Dze yonyeme. "
Eye wòtso dze eyome. 15 Emegbe esime Yesu kple eƒe nusrɔ̃lawo le nuɖukplɔ̃ ŋu le Lewi ƒe me la, adzɔxɔlawo kple nu vɔ̃ wɔla gbogbo aɖewo va nɔ kplɔ̃a ŋu kpli wo, elabena wo dometɔ geɖe dze eyome.
16 Ke esi Farisitɔwo dometɔ siwo nye agbalẽfialawo kpɔ be ele nu ɖum kple nu vɔ̃ wɔlawo kpakple adzɔxɔlawo la, wobia eƒe nusrɔ̃lawo be: "Adzɔxɔlawo kple nu vɔ̃ wɔlawo hãe wòɖua nu kplia? " 17 Esi Yesu see la, egblɔ na wo be: "Ame siwo le lãmesẽ me la mehiã gbedala o, negbe ame siwo le dɔ lém ko.
Menye ame dzɔdzɔewo yɔ gee meva o, ke boŋ nu vɔ̃ wɔlawoe. " 18 Yohanes ƒe nusrɔ̃lawo kple Farisitɔwo tsia nu dɔna.
Eya ta wova biae be: "Nu ka tae Yohanes ƒe nusrɔ̃lawo kple Farisitɔwo ƒe nusrɔ̃lawo tsia nu dɔna, evɔ wò nusrɔ̃lawo ya metsia nu dɔna o? " 19 Yesu ɖo eŋu na wo be: "Ðe ŋugbetɔsrɔ̃ la xɔlɔ̃wo atsi nu adɔ esime ŋugbetɔsrɔ̃ la le wo gbɔa? Zi ale si ŋugbetɔsrɔ̃ la le wo gbɔ la, mehiã be woatsi nu adɔ o.
20 Ke ŋkekewo li gbɔna, esime woakplɔ ŋugbetɔsrɔ̃ la adzoe le wo gbɔ, ekema woatsi nu adɔ le ŋkeke ma dzi.
21 Ame aɖeke metsɔa avɔ yeye ƒe nuɖeɖi kaa awudziwui xoxo o.
Ne ewɔe nenema la, avɔ yeyea aho ɖa le xoxoa ŋu, eye vuvua alolo wu tsãtɔ. 22 Eye ame aɖeke mekɔa wain yeye ɖe lãgbalẽgolo xoxowo me o.
Ke boŋ wokɔa wain yeye ɖe lãgbalẽgolo yeyewo me. "
23 Le Sabat aɖe dzi la, Yesu zɔ to lugblewo me va yina, eye esi wole yiyim la, eƒe nusrɔ̃lawo de asi luawo ŋeŋe me.
24 Eya ta Farisitɔwo biae be: "Kpɔ ɖa, nu ka tae wole nu si mele se nu o la wɔm le Sabat dzi? " 25 Ke eɖo eŋu na wo be: "Ðe miexlẽ nu si David wɔ esime nuɖuɖu hiãe, eye dɔ wu eya kple eŋutimewo la kpɔ oa? 26 Ale si David ge ɖe Mawu ƒe aƒe la me eye wòɖu ŋkumeɖobolo siwo ŋu se meɖe mɔ ɖo na ame aɖeke be wòaɖu o, negbe nunɔlawo ko, eye wòna ɖe eŋutimewo hã abe ale si woŋlɔe ɖe nunɔlawo ƒe tatɔ Abiatar ŋuti nuŋlɔɖia me ene oa? " 27 Eye wògagblɔ na wo be: "Amegbetɔ tae woɖo Sabat la anyi ɖo, ke menye Sabat tae wowɔ amegbetɔ ɖo o.
28 Eya ta Amegbetɔvi la nye Sabat la gɔ̃ hã ƒe Aƒetɔ. "
3:1-35
3 Yesu gayi ƒuƒoƒe aɖe, eye ame aɖe si titi lé asi na la le afi ma.
2 Eye Farisitɔwo le ŋku lém ɖe eŋu tututu be yewoakpɔe ɖa be ada gbe le amea ŋu le Sabat dzi hã, ne yewoatsɔ nya ɖe eŋu. 3 Egblɔ na ame si titi lé asi na la be: "Tso nàva titina. " 4 Ebia wo be: "Ðe se ɖe mɔ be woawɔ nu nyui alo awɔ nu vɔ̃ɖi le Sabat dzia? Be woaɖe agbe loo alo awu amea? "
Ke wozi kpi. 5 Esi wòtsa ŋku le wo dzi godoo kple dziku hexa nu vevie le woƒe dzimesesẽ la ŋuti vɔ la, egblɔ na amea be: "Mlo asi. " Eye wòmloe, eye eƒe asi la ɖɔ ɖo.
6 Ale Farisitɔwo do go, eye enumake wo kple Herodes habɔbɔ me nɔlawo wode adaŋu ɖe eŋu, ne woawui. 7 Ke Yesu kple eƒe nusrɔ̃lawo dzo le afi ma yi ƒuta, eye ameha gã aɖe tso Galilea kple Yudea kplɔ wo ɖo.
8 Eye ame gbogbo siwo hã se nu geɖe siwo wɔm wòle la tso Yerusalem, Idumea kple Yordan godo kpakple Tiro kple Sidon nutowo me va egbɔ.
9 Eye wògblɔ na eƒe nusrɔ̃lawo be woadi tɔdziʋu sue aɖe ada ɖi na ye, ale be ameha la nagamimi ye ɖo o. 10 Esi wòda dɔ na ame geɖewo ta la, ame siwo katã ŋu dɔléle sesẽwo le la ƒo zi ɖe eŋu be yewoaka asi eŋu.
11 Eye ɣesiaɣi si gbɔgbɔ makɔmakɔwo gɔ̃ hã kpɔe la, wotsyɔa mo anyi ɖe eŋkume, eye wodoa ɣli gblɔna be: "Wòe nye Mawu ƒe Vi la. " 12 Ke zi geɖe la, edea se na wo vevie be woagana woadze si ye o.
13 Eyi to aɖe dzi, eye wòyɔ ame siwo wòdi la wova egbɔ. 14 Eye wòɖo ƒuƒoƒo aɖe si me ame wuieve le, ena ŋkɔ wo be apostolowo, ame siwo anɔ eŋu, siwo wòadɔ woaɖaɖe gbeƒã, 15 eye ŋusẽ nanɔ wo si ne woanya gbɔgbɔ vɔ̃wo ado goe.
16 Ame wuieve siwo le ƒuƒoƒo si wòɖo la me woe nye Simon, si wòna ŋkɔe be Petro, 17 Yakobo, Zebedeo vi la, kple Yohanes, Yakobo nɔvi la (ena ŋkɔ ame siawo hã be Boanerges, si gɔmee nye "Dziɖegbeviwo "), 18 Andrea, Filipo, Bartolomeo, Mateo, Toma, Yakobo, Alfeo vi la, Tadeo, Simon Veviedola la, 19 kple Yuda Iskariot, ame si va dee asi emegbe.
Azɔ Yesu yi aƒe aɖe me, 20 eye ameha aɖe gaƒo ƒu ake, ale be eya kple eƒe nusrɔ̃lawo mete ŋu ɖu nu gɔ̃ hã o.
21 Ke esi eƒe ƒometɔwo see la, woyi be yewoaɖalée, elabena wole gbɔgblɔm be: "Eƒe tagbɔ le gbegblẽm. " 22 Agbalẽfiala siwo tso Yerusalem va hã le gbɔgblɔm be: "Beelzebul le eme, eye gbɔgbɔ vɔ̃wo ƒe fia dzie wòtona nyaa gbɔgbɔ vɔ̃wo. " 23 Eye esi wòyɔ wo va eɖokui gbɔ la, eƒo nu na wo le lododowo me be: "Aleke Satana ate ŋu anya Satana ado goe? 24 Ne fiaɖuƒe aɖe ma ɖe eɖokui ŋu la, fiaɖuƒe ma mate ŋu ali ke o, 25 eye ne aƒe aɖe ma ɖe eɖokui ŋu la, aƒe ma mate ŋu ali ke o.
26 Nenema kee ne Satana tsi tsitre ɖe eɖokui ŋuti, eye wòma la, mate ŋu anɔ te o, ke boŋ eƒe nuwuwue nye ema ɖo.
28 Vavãe, mele egblɔm na mi be, Mawu atsɔ nu sia nu ake amegbetɔviwo, eɖanye nu vɔ̃ ka kee wowɔ alo busunya ka kee wogblɔ o.
29 Gake ame si gblɔa busunya ɖe gbɔgbɔ kɔkɔea ŋu la, womatsɔe akee gbeɖegbeɖe o, ke boŋ eɖi nu vɔ̃ mavɔmavɔ ƒe fɔ. " 30 Yesu gblɔ esia, elabena wole gbɔgblɔm be: "Gbɔgbɔ makɔmakɔ le eme. "
31 Eye dadaa kple nɔviaŋutsuwo va tɔ ɖe xexe, eye wodɔ ame ɖo ɖe egbɔ be woayɔe vɛ.
32 Ɣemaɣi la, ameha aɖe nɔ anyi ƒo xlãe, eye wogblɔ nɛ be: "Kpɔ ɖa! Dawò kple nɔviwòwo le xexe le diwòm. " 33 Ke eɖo eŋu na wo be: "Ame kawoe nye danye kple nɔvinyewo? " 34 Ekpɔ ame siwo nɔ anyi ƒo xlãe la godoo va kpe, eye wògblɔ be: "Mikpɔ ɖa, danye kple nɔvinyewoe nye esi! 35 Ame sia ame si wɔa Mawu ƒe lɔlɔ̃nu la, eyae nye nɔvinyeŋutsu kple nɔvinyenyɔnu kpakple danye. "
Marko 4:1-41
4 Yesu gadze nufiafia gɔme le ƒua ta, eye ameha gã aɖe ŋutɔ ƒo ƒu ɖe eŋu.
Eya ta ege ɖe tɔdziʋu aɖe me, eye wòbɔbɔ nɔ eme le ƒua dzi le adzɔge tso ƒua nu, ke ameha blibo la le ƒua nu. 2 Eye wòfia nu geɖe wo le lododowo me.
Esime wòle nua fiam wo la, egblɔ na wo be: 3 "Mise ɖa. Nukuwula do go yi nuku wu ge.
4 Esi wòle nukua wum la, nuku aɖewo ge ɖe mɔ to, eye xeviwo va fɔ wo mi.
5 Bubuwo ge ɖe kpenyigba dzi, afi si womekpɔ anyi sɔgbɔ le o, eye womie enumake, elabena anyia mede to o.
6 Esi ŋdɔ ʋu la, ŋdɔkutsu ɖu wo, eye woyrɔ, elabena woƒe ke meyi to o. 7 Nuku bubuwo ge ɖe ŋùwo me, eye ŋùawo vu tsyɔ wo dzi, eye wometse ku aɖeke o.
8 Ke bubuwo ge ɖe anyigba nyui dzi, eye esi womie la, wotsi, eye wode asi tsetse me, ɖewo teƒe blaetɔ̃, ɖewo teƒe blaade, eye ɖewo teƒe alafa ɖeka. " 9 Eye wògblɔ kpee be: "Ame si to senu li na la, nesee. "
10 Ke esi eya ɖeka li la, ame siwo le eŋu kple Ame Wuieveawo bia nu si lododoawo fia lae.
11 Egblɔ na wo be: "Miawo la, wona miese Mawu Fiaɖuƒe la ƒe nya ɣaɣla kɔkɔe la gɔme, ke ame siwo le egodo ya la, nuwo katã le lododowo me na wo, 12 ale be togbɔ be wole nu kpɔm hã la, womakpɔ nu adze sii o, eye togbɔ be wole nu sem hã la, womase egɔme o; eye womatrɔ gbeɖe ne woatsɔe ake wo o. " 13 Egagblɔ na wo hã be: "Miese lododo sia gɔme oa?
Ekema aleke miawɔ ase lododo bubuawo katã gɔme?
14 "Nukuwulaa le nya la wum.
15 Ke esiwo le mɔ to afi si wowu nya la ɖo lae nye ame siwo ne wonya se nyaa ko la, Satana vana, eye wòɖea nya si wowu ɖe wo me la dzonɛ. 16 Eye esiwo wowu ɖe kpenyigba dzi lae nye ame siwo ne wose nya la ko la, woxɔnɛ enumake kple dzidzɔ. 17 Gake womelia ke le wo ɖokuiwo me o, ke boŋ wonɔa anyi ɣeyiɣi aɖe ko; eye ne xaxa alo yometiti nya va le nya la ta ko la, wogbea nu le xɔse la gbɔ.
18 Eye wowu bubuwo hã ɖe ŋùwo me.
21 Eye wògagblɔ na wo be: "Ðe wosia akaɖi dana ɖe kusi alo abati tea?
Menye akaɖiti dzi boŋ ye wosinɛ dana ɖo oa? 22 Elabena womeɣla naneke, si womava ɖe ɖe go o; eye wometsyɔ nu naneke dzi nyuie, si dzi womava klo nu le o. 23 Ame si to senu li na la, nesee. "
24 Egagblɔ na wo be: "Milé to ɖe nya si sem miele la ŋu nyuie. Dzidzenu si mietsɔ le nu dzidzem na amewo la, eya kee woatsɔ adzidze nu na miawo hã, ɛ̃, woagade edzi na mi akpee. 25 Elabena ame si si nu le la, woatsɔ geɖe akpee nɛ, ke ame si si nu mele o la, woaxɔ nu si le esi la gɔ̃ hã le esi. " 26 Eye wògagblɔ be: "Mawu Fiaɖuƒe la le abe ale si ame wua nuku ɖe anyigba ene.
27 Eye wòdɔa alɔ̃ le zã me, eye wòfɔna le ŋkeke me, eye nukuawo miena hetsina gake menyana ale si tututu wòdzɔna ya o.
29 Ke ne kutsetsea tsi ko la, edoa hɛ gobɛ ɖa, elabena nuŋeɣi ɖo. " 30 Eye wògagblɔ be: "Nu kae míatsɔ Mawu Fiaɖuƒe la asɔ kplii, alo lo kae míado atsɔ aɖe eme? 31 Esɔ kple sinapi-ku, si nye anyigbadzinuku suetɔ le eƒãɣi.
32 Ke ne woƒãe la, etsina, eye wòva lolona wu abɔmenu miemiewo katã, eye wòɖea alɔ gãwo, ale be dziƒoxewo tea ŋu nɔa eƒe vɔvɔli te. "
33 Aleae wògblɔa nya nyui la na wo to lododo sia ƒomevi geɖewo me, zi ale si woate ŋu ase wo gɔme ko.
34 Le nyateƒe me la, meƒoa nu na wo ne menye le lododo me o, ke ne eya kple eƒe nusrɔ̃lawo ɖeɖe woli la, eɖea nuwo katã gɔme na wo. 35 Eye gbe ma gbe, esi fiẽsi ɖo la, egblɔ na wo be: "Mina míayi go kemɛ dzi. " 36 Eya ta esi woɖe asi le ameha la ŋu vɔ la, ekpɔtɔ nɔ ʋua me, eye wokui yii; tɔdziʋu bubuwo hã kpe ɖe eŋu. 37 Azɔ ya sesẽ aɖe de asi ƒoƒo me, eye ƒutsotsoewo le ŋeŋem ɖe tɔdziʋua me ale gbegbe be esusɔ vie ʋua nanyrɔ. 38 Ke eya ŋutɔ le tɔdziʋua ƒe megbe lɔƒo, ziɔ suɖui, nɔ alɔ̃ dɔm.
Eya ta wonyɔe hebiae be: "Nufiala, mètsɔ ɖeke le eme be míeku vɔ oa? " 39 Esi wòfɔ la, eblu ɖe ya la ta, eye wògblɔ na ƒu la be: "Zi ɖoɖoe!
Dze akɔ anyi! " Ale yaƒoƒo la tɔ, eye ɖoɖoe zi toŋtoŋtoŋ. 40 Ebia wo be: "Nu ka tae vɔvɔ̃ ɖo mi nenema gbegbe?
Ðe xɔse mele mia si haɖe oa? " 41 Ke vɔvɔ̃ ɖo wo ŋutɔ, eye wobia wo nɔewo be: "Ame ka gɔ̃e nye esia? Yaƒoƒo kple atsiaƒu gɔ̃ hã ɖoa toe. "
5:1-43
2 Esi Yesu ɖi le tɔdziʋua me teti ko la, ŋutsu aɖe si dzi gbɔgbɔ makɔmakɔ aɖe kpɔ ŋusẽ ɖo la do tso yɔdowo dome va do goe. 3 Yɔdoawo domee nye enɔƒe, eye va se ɖe ɣemaɣi la, ame aɖeke mete ŋu blae ɖi alo de kɔsɔkɔsɔ gɔ̃ hãe o.
4 Elabena enuenu wodea kunyowu kple kɔsɔkɔsɔe, gake etsoa kɔsɔkɔsɔawo, eye wòŋea kunyowuawo; eye ame aɖeke metea ŋu kpea edzi o.
5 Eye ɖaa zã kple keli wònɔa yɔdowo me kple towo dzi henɔa ɣli dom, eye wòtsɔa kpewo nɔa eɖokui sim.
6 Ke esi wòkpɔ Yesu le adzɔge ɖaa la, eƒu du va dze klo ɖe eŋkume. 7 Eye wòdo ɣli kple gbe sesẽ gblɔ be: "Nya kae le nye kpli wò dome, Yesu, Mawu Dziƒoʋĩtɔ la ƒe Vi?
Tà Mawu nam be màwɔ fum o. " 8 Elabena Yesu gblɔ nɛ be: "Wò, gbɔgbɔ makɔmakɔ, do go le amea me. " 9 Ke Yesu biae be: "Ŋkɔwò ɖe? "
Eye wòɖo eŋu nɛ be: "Ŋkɔnyee nye Aʋakɔ, elabena míesɔ gbɔ. " 10 Eye ŋutsua ɖe kuku na Yesu vevie be wòaganya gbɔgbɔawo dzoe le nutoa me o.
11 Ke hawo ƒe hatsotso gã aɖe le afi ma le nu ɖum le toa dzi.
12 Eye gbɔgbɔawo ɖe kuku nɛ be: "Nya mí ɖo ɖe haawo me be míage ɖe wo me. " 13 Eye wòɖe mɔ na wo.
Gbɔgbɔ makɔmakɔawo do go yi ɖe haawo me, eye haawo ƒu du kplikplikpli to to la dzi ge dze ƒu la me doo, woanɔ abe akpe eve ene, eye wono tsi ku ɖe ƒu la me.
14 Ke hakplɔviawo sí eye wova gblɔ nya la le dua me kple kɔƒewo me, eye amewo yi ɖakpɔ nu si dzɔ la.
15 Wova Yesu gbɔ eye wokpɔ ŋutsu si me gbɔgbɔ vɔ̃wo ƒe aʋakɔa nɔ la, edo awu henɔ anyi, eye eƒe mo kɔ, ale vɔvɔ̃ ɖo wo.
16 Eye ame siwo kpɔ nu si dzɔ ɖe ŋutsu si me gbɔgbɔ vɔ̃awo nɔ tsã kple haawo dzi la, ka eta na vavalawo.
17 Eya ta woɖe kuku na Yesu vevie be wòadzo le yewoƒe nutoa me.
18 Ke esi wòle gegem ɖe tɔdziʋua me la, ŋutsu si me gbɔgbɔ vɔ̃wo nɔ la ɖe kuku nɛ vevie be yeayi kplii.
19 Gake mena mɔe o, ke boŋ egblɔ nɛ be: "Yi aƒe me le ƒowòmetɔwo gbɔ, eye nàgblɔ nu siwo katã Yehowa wɔ na wò kple ale si wòkpɔ nublanui na wòe la na wo. " 20 Ŋutsu sia dzo hede asi gbeƒãɖeɖe me le Dekapoli tso nu siwo katã Yesu wɔ nɛ la ŋuti, eye wòwɔ nuku na ameawo katã.
21 Esi Yesu ɖo tɔdziʋua gatso ƒua va go kemɛ dzi la, ameha gã aɖe ƒo ƒu ɖe eŋu, esime wònɔ ƒua nu.
22 Ke ƒuƒoƒea dzi kpɔlawo dometɔ ɖeka si ŋkɔe nye Yairo la va, eye esi wòkpɔe la, edze klo ɖe eƒe afɔnu.
23 Eye wòɖe kuku nɛ vevie ŋutɔ be: "Vinyenyɔnuvi dze dɔ vevie.
Meɖe kuku, va da asi ɖe edzi bena eƒe lãme nasẽ ne wòatsi agbe. " 24 Eye wòyi kplii, ke ameha gã aɖe dze eyome, eye womimii ɖo.
25 Azɔ nyɔnu aɖe si nɔ ʋusisidɔ lém ƒe wuieve sɔŋ la hã le afi ma.
26 Nyɔnu sia kpe fu le atikewɔla geɖewo si me, eye wògblẽ eƒe nunɔamesiwo katã, gake dɔa meka ɖe eme nɛ o, ke boŋ ɖeko wòganyra ɖe edzi.
27 Esi wòse Yesu ŋkɔ la, eto ameha la dome va Yesu megbe, eye wòka asi eƒe awudziwui ŋu, 28 elabena egblɔna le eɖokui me be: "Ne meka asi eƒe awudziwui teti ŋu la, mahaya. " 29 Eye enumake ʋusisi la nu tso, eye wòse le lãme be dɔléle vɔ̃ɖi la vɔ na ye.
30 Enumake Yesu de dzesii be ŋusẽ do go le ye me, ale wòtrɔ le ameha la dome hebia be: "Ame kae ka asi nye awudziwuiwo ŋu? " 31 Ke eƒe nusrɔ̃lawo gblɔ nɛ be: "Èkpɔe be ameha la mimi wò ɖo tso hafi nèle biabiam be, ‘Ame kae ka asi ŋunye?’ " 32 Ke etsa ŋku godoo va kpe be yeakpɔ ame si wɔ nu sia.
33 Vɔvɔ̃ ɖo nyɔnu la, eye wòle dzodzom nyanyanya, elabe enya nu si dzɔ ɖe edzi, eye wòva dze klo ɖe Yesu ŋkume hegblɔ nyateƒea katã nɛ.
34 Yesu gblɔ nɛ be: "Vinyenyɔnu, wò xɔse na nèhaya. Heyi le ŋutifafa me, eye nàhaya tso wò dɔléle vɔ̃ɖi la si me. "
35 Esi wògale nuƒoƒo dzi la, ame aɖewo tso ƒuƒoƒedzikpɔla Yairo ƒe aƒe me va gblɔ be: "Viwònyɔnuvi la ku!
38 Ale wova ƒuƒoƒedzikpɔla la ƒe aƒe me, eye wòkpɔ be teƒea tɔ zi eye amewo le avi fam hele ɣli dom bobobo.
39 Esi wòge ɖe aƒea me la, ebia wo be: "Nu ka tae miele avi fam ale hena aƒea me tɔ zi?
Ðevia meku o, ke boŋ alɔ̃ dɔm wòle. " 40 Ale wode asi ekoko me. Ke esi wòna wo katã do go la, ekplɔ ɖevia fofo kple dadaa kpakple ame siwo kpe ɖe eŋu la ɖe asi, eye wòyi afi si ɖevia le.
41 Esi wòlé ɖevia ƒe alɔnu la, egblɔ nɛ be: "Talita kumi, " si gɔmee nye: "Nyɔnuvi, mele egblɔm na wò be, ‘tsi tsitre!’ " 42 Enumake nyɔnuvia tsi tsitre eye wòzɔ azɔli.
(Nyɔnuvi la xɔ ƒe wuieve.) Eye gbɔgblɔ bu ɖe edzilawo eye wogli kple dzidzɔ.
43 Ke ede se na wo vevie be womegana ame aɖeke nase nya sia o, eye wògblɔ na wo be woadi nane nɛ wòaɖu.
Marko 6:1-56 6 Yesu dzo le afi ma va wo de, eye eƒe nusrɔ̃lawo le eyome.
2 Esi Sabat ɖo la, ede asi nufiafia me le ƒuƒoƒe la, eye ame siwo se eƒe nyawo la dometɔ akpa gãtɔ ƒe nu ku, eye wogblɔ be: "Afi kae ame sia kpɔ nu siawo tsoe?
Nu ka tae woana nunya sia gbegbee, eye aleke wɔ wòte ŋu le ŋusẽdɔ siawo gbegbe wɔm? 3 Alo menye Maria ƒe vi, si nye atikpala lae nye esia, eye wònye Yakobo, Yosef, Yuda kple Simon nɔvi oa? Eye ɖe nɔvianyɔnuwo hã mele mía dome afi sia oa? "
Eya ta eƒe nyawo ɖia wo nu.
4 Ke Yesu gblɔ na wo be: "Wodea bubu nyagblɔɖila ŋu le afi sia afi negbe le wo de, eƒe ƒometɔwo dome kple eya ŋutɔ ƒe aƒe me ko womebunɛ le o. " 5 Eya ta mete ŋu wɔ ŋusẽdɔ aɖeke le afi ma o, negbe dɔnɔ ʋɛ aɖewo dzi ko wòda asi ɖo heda gbe le wo ŋu. 6 Le nyateƒe me la, woƒe dzimaxɔse la wɔ moyaa nɛ.
Eye wòyi ɖatsa le kɔƒe siwo ƒo xlã afi ma la me hele nu fiam.
7 Azɔ Yesu yɔ Ame Wuieveawo, eye wòdɔ wo eveeve, eye wòna ŋusẽ wo ɖe gbɔgbɔ makɔmakɔwo dzi.
8 Ede se na wo hã be womegatsɔ naneke ɖe asi na mɔzɔzɔa o, negbe atizɔti ko, womegatsɔ abolo alo nuɖuɖukotoku o, eye ga aɖeke naganɔ woƒe gabutuwo me o, 9 woado afɔkpa, gake womegado awu eve o. 10 Egagblɔ na wo hã be: "Ne mieyi du aɖe me la, minɔ aƒe si me miedze la me va se ɖe esime miadzo le dua me.
11 Eye afi sia afi si womexɔ mi alo ɖo to mi le o la, ne miele dzodzom le afi ma la, miʋuʋu ke le miaƒe afɔwo ŋu ɖe anyi wòanye ɖaseɖiɖi ɖe wo ŋu. " 12 Ale wodze mɔ eye woɖe gbeƒã be amewo natrɔ dzi me, 13 wonya gbɔgbɔ vɔ̃ geɖewo do goe, wosi ami na dɔnɔ geɖewo eye woda dɔ na wo.
14 Azɔ Fia Herodes se nya siawo, elabena Yesu ƒe ŋkɔ ɖi hoo, eye amewo le gbɔgblɔm be: "Wofɔ Yohanes Amenyrɔɖetsimela tso ame kukuwo dome, eye esia tae wòte ŋu le ŋusẽdɔwo wɔm ɖo. " 15 Ke ame bubuwo nɔ gbɔgblɔm be: "Eliya ye. "
Bubuwo hã be: "Nyagblɔɖilae wònye abe blemanyagblɔɖilawo dometɔ ɖeka ene. " 16 Ke esi Herodes see la, egblɔ be: "Yohanes si nu metso ta le lae wofɔ ɖe tsitre. " 17 Elabena do ŋgɔ la, Herodes ŋutɔ dɔ ame wolé Yohanes tu ɖe gaxɔ me le Herodia, si nye nɔvia Filipo srɔ̃ ta, elabe exɔe ɖe.
18 Elabena Yohanes gblɔ na Herodes enuenu be: "Se meɖe mɔ na wò be nàxɔ nɔviwò srɔ̃ aɖe o. " 19 Eya ta Herodia lé Yohanes ɖe dɔme, eye wòdi be yeawui, ke mete ŋui o.
20 Herodes vɔ̃na na Yohanes, elabena enyae be ame dzɔdzɔe kple ame kɔkɔe wònye, eye wòkpɔa egbɔ be ele dedie.
Eye ne eɖo to se eƒe nyawo vɔ la, menyaa nu si wòawɔ o, ke hã esea eƒe nyawo kple dzidzɔ.
21 Ke mɔnu aɖe va ʋu na Herodia gbe ɖeka, esi Herodes ɖo kplɔ̃ le eƒe dzigbeŋkeke dzi na eƒe amegãwo kple aʋafiagãwo kpakple Galilea ame ŋkutawo le fiẽ aɖe.
22 Herodia vinyɔnuvi va ɖu ɣe wòdze Herodes kple ame siwo le kplɔ̃ ŋu kplii la ŋu.
Fia la gblɔ na nyɔnuvia be: "Bia nu sia nu si nèdi lam, eye mana wò. " 23 Ɛ̃, eka atam nɛ be: "Nu sia nu si nàbiam la, mana wò, va se ɖe nye fiaɖuƒea ƒe afã ke hã dzi. " 24 Eya ta edo go yi ɖabia dadaa be: "Nu kae mabia? "
Eɖo eŋu nɛ be: "Yohanes Amenyrɔɖetsimela ƒe ta. " 25 Enumake eɖe abla va fia la gbɔ hebia nu si wòdi, gblɔ be: "Medi be nàtsɔ Yohanes Amenyrɔɖetsimela ƒe ta de agba me nam fifi laa. " 26 Togbɔ be nya sia te ɖe fia la dzi vevie hã la, medi be yeagbe enana o, le atam siwo wòka kple ame kpekpeawo ta.
27 Eya ta fia la dɔ eŋusrafo ɖeka ɖa enumake heɖe gbe nɛ be wòatsɔ Yohanes ƒe ta avɛ. Eyi ɖatso ta le enu le gaxɔa me, 28 eye wòtsɔ ta la de agba me vɛ hetsɔe na nyɔnuvia, eye nyɔnuvia tsɔe yi na dadaa.
29 Esi eƒe nusrɔ̃lawo see la, wova tsɔ eƒe kukua yi ɖaɖi ɖe yɔdo me.
30 Apostoloawo va ƒo ƒu ɖe Yesu gbɔ, eye wogblɔ nu siwo katã wowɔ kple nu siwo wofia la nɛ.
32 Eya ta woawo ɖeɖe woɖo tɔdziʋu yi ɖe teƒe aɖe si ame aɖeke mele o. 33 Gake amewo kpɔ wo esime wodzo yina, eye ame geɖewo see, eye woƒu du tso duawo katã me yi afi ma, eye wotre ɖoɖo na wo. 34 Esi wòɖi go la, ekpɔ ameha gbogbo aɖewo, eye woƒe nu wɔ nublanui nɛ, elabena wole abe alẽ siwo nu kplɔla aɖeke mele o la ene. Eye wòde asi nu geɖewo fiafia me wo.
35 Le ɣetrɔ me la, eƒe nusrɔ̃lawo va egbɔ gblɔ nɛ be: "Teƒe sia tso abo, eye zã le dodom. 36 Ðe asi le wo ŋu ne woayi agbleta kple kɔƒe siwo ƒo xlã mí la me aɖaƒle nu aɖu. " 37 Ke eɖo eŋu na wo be: "Miawo ŋutɔwo mina nu wo woaɖu. " Ke wogblɔ nɛ be: "Ðe míayi aɖaƒle abolo denario alafa eve nu na ameawo woaɖua? " 38 Egblɔ na wo be: "Abolo nenie le mia si? Miyi ɖakpɔe ɖa! " Esi woyi gbɔ la, wogblɔ nɛ be: "Abolo atɔ̃ kple tɔmelã eve. " 39 Yesu gblɔ na ameawo be woanɔ anyi le hatsotsowo me ɖe gbe mumuawo dzi. 40 Eya ta wonɔ anyi ɖe hatsotsowo me, ɖewo alafa, ɖewo blaatɔ̃. 41 Esi wòtsɔ abolo atɔ̃awo kple tɔmelã eveawo la, efɔ mo dzi kpɔ dziƒo, eye wòyra ɖe wo dzi. Eye wòŋe aboloawo me hetsɔ na eƒe nusrɔ̃lawo be woatsɔ wo aɖo ameawo kɔme, eye wòma tɔmelã eveawo me na wo katã. 42 Ale wo katã woɖu nu ɖi ƒo; 43 eye woƒo abolo kakɛawo nu ƒu wòyɔ kusi wuieve, tɔmelã siwo susɔ ya mele eme o.
44 Ame siwo ɖu aboloawo la ƒe xexlẽme le ŋutsu akpe atɔ̃.
45 Emegbe ena eƒe nusrɔ̃lawo ɖo tɔdziʋua dze ŋgɔ ɖo ta Betsaida le ƒua ƒe go kemɛ dzi eye eya ŋutɔ do mɔ amehaawo. 46 Esi wòdo hedenyuie na wo vɔ la, eyi ɖe to aɖe dzi be yeado gbe ɖa.
47 Esi fiẽsi ɖo la, tɔdziʋu la ɖo ƒu la titina, ke eya ɖeka susɔ ɖe go dzi.
48 Eye esi wòkpɔ be ʋua kuku le sesẽm na wo, elabena ya ƒo va le wo kpem, anɔ zã ƒe ŋudzɔɣi enelia lɔƒo la, ezɔ ƒua dzi gbɔna wo gbɔ; ke ewɔ abe ɖe wòdi be yeato wo ŋu ayi ene.
Eye wodo ɣli. 50 Elabena wo katã wokpɔe, eye dzika tso wo ƒo.
Ke eƒo nu gblɔ na wo enumake be: "Miaƒe dzi nedze eme!
Nyee; migavɔ̃ o. " 51 Ege ɖe tɔdziʋua me le wo gbɔ, eye ya la dzudzɔ ƒoƒo.
Eye woƒe nu ku ŋutɔ, 52 elabena womekpɔ nufiame si le abolo siwo wòna me la dze sii o, eye womete ŋu le nuwo gɔme sem o.
53 Esi wotso ƒua la, woɖi go ɖe Genezaret, eye wotɔ ʋua ɖe afi ma lɔƒo. 54 Ke esi woɖi le ʋua me teti ko la, amewo kpɔe dze sii. 55 Eye wolé du tsɔ yi ɖagblɔe le nuto ma katã me, wokɔ dɔnɔwo ɖe abawo dzi va afi si wose be Yesu le la.
56 Afi sia afi si wòyi le kɔƒewo alo duwo me alo agbletawo la, wokɔa dɔnɔwo va dana ɖe ablɔ me, eye woɖea kuku nɛ be yewoaka asi eƒe awu toga teti ŋu.
Eye ame siwo katã ka asi eŋu la haya.
Marko 7:1-37 7 Farisitɔwo kple agbalẽfiala siwo tso Yerusalem va la dometɔ aɖewo ƒo ƒu ɖe eŋu.
2 Eye wokpɔ be eƒe nusrɔ̃la aɖewo le nu ɖum kple asi ƒoɖiwo, si fia be womeklɔ asi o.
3 (Elabena Farisitɔwo kple Yudatɔwo katã la, ne womeklɔ asi va se ɖe abɔklugui o la, womeɖua nu o, eye wolé blematɔwo ƒe kɔnyinyiwo me ɖe asi goŋgoŋ, 4 eye ne wotso asi me gbɔ la, ne womele tsi o la, womeɖua nu o.
Kɔnyinyi bubu geɖewo hã li siwo me wolé ɖe asi vevie, abe kpluwo, zewo, kple akɔbligbawo nyɔnyrɔ ɖe tsi me ene.) 5 Eya ta Farisitɔwo kple agbalẽfiala siawo biae be: "Nu ka tae wò nusrɔ̃lawo mewɔna ɖe blematɔwo ƒe kɔnyinyiwo dzi o, ke boŋ woɖua nu kple asi ƒoɖi? " 6 Eɖo eŋu na wo be: "Yesaya gblɔe ɖi nyuie le mi alakpanuwɔlawo ŋuti, abe ale si woŋlɔe ɖi ene be, ‘Dukɔ sia le buyem kple woƒe nuyiwo, ke woƒe dzi te ɖa xaa tso gbɔnye.
7 Dzodzroe wole subɔyem, elabena amegbetɔwo ƒe sededewoe wofiana.’ 8 Mieɖe asi le Mawu ƒe se la ŋu, ke mielé amegbetɔwo ƒe kɔnyinyiwo ya me ɖe asi goŋgoŋ. "
9 Eye wògagblɔ na wo be: "Mieto ayemɔ dzi gbe Mawu ƒe se la, ne miawɔ ɖe miaƒe kɔnyinyiwo dzi.
10 Le kpɔɖeŋu me, Mose gblɔ be, ‘Bu fofowò kple dawò,’ eye be, ‘Woawu ame si dzua fofoa alo dadaa la.’ 11 Ke miawo ya miegblɔna be, ‘Ne ame aɖe gblɔ na fofoa alo dadaa be: "Nu si le asinye, si me nàkpɔ viɖe le tso gbɔnye hafi la, zu kɔrban (si gɔmee nye nunana si wotsɔ ɖe adzɔgbe na Mawu) la, "’ 12 miegaɖea mɔ nɛ be wòawɔ naneke na fofoa alo dadaa o.
13 Ale miena Mawu ƒe nya la zu dzodzro to miaƒe kɔnyinyi siwo mieɖo anyi la me.
Eye miewɔa nu sia tɔgbi geɖewo. " 14 Yesu gayɔ ameha la va eɖokui gbɔ, eye wògblɔ na wo be: "Mi katã miɖo tom, ne miase nye nyawo gɔme.
15 Naneke metsoa gota gena ɖe ame me si ate ŋu aƒo ɖii o; ke boŋ nu siwo doa go tso ame me la, woawoe ƒoa ɖii. " 16
17 Ke esi wòdzo le ameha la gbɔ yi ɖe aƒe aɖe me la, eƒe nusrɔ̃lawo bia nyae tso lododoa ŋu. 18 Eye wògblɔ na wo be: "Ðe miawo hã miese egɔme oa?
Ðe mienya be naneke metsoa gota gena ɖe ame me, si ate ŋu aƒo ɖii oa? 19 Elabena megena ɖe eƒe dzi me o, ke boŋ eƒe dɔ me wògena ɖo, eye wòdenɛ le nugodo oa? "
Ale Yesu ɖee fia be nuɖuɖuwo katã ŋu kɔ. 20 Egagblɔ be: "Nu si doa go tso ame me lae ƒoa ɖii.
21 Elabena ame ƒe dzi me kee susu vɔ̃wo doa go tso: matrewɔwɔwo, fififiwo, amewuwuwo, 22 ahasiwɔwɔwo, ŋukeklẽ, nu vɔ̃ɖi wɔwɔwo, amebeble, aglãdzegbenɔnɔ, ŋubiabiã, busunyagbɔgblɔ, ɖokuidodoɖedzi kple movidzɔdzɔ.
23 Nu vɔ̃ɖi siawo katã doa go tso ame me, eye woawoe ƒoa ɖi ame. " 24 Eye Yesu dzo le afi ma yi Tiro kple Sidon nutowo me.
Ege ɖe aƒe aɖe me, eye medi be ame aɖeke nanya o, gake mete ŋu ɣla eɖokui o.
25 Enumake nyɔnu aɖe si ƒe vinyɔnuvi me gbɔgbɔ makɔmakɔ aɖe le la se eŋkɔ, eye wòva tsyɔ mo anyi ɖe eƒe afɔnu. 26 Enye Hela-nyɔnu aɖe si nye Sirofoiniketɔ, eye wòle kuku ɖem nɛ be wòanya gbɔgbɔ vɔ̃ la ado goe le ye vinyɔnua me.
27 Ke Yesu gblɔ nɛ be: "Na ɖeviwo naɖi ƒo gbɔ, elabena mesɔ be woatsɔ ɖeviwo ƒe abolo aƒu gbe ɖo ɖe avuviwo o. " 28 Ke nyɔnua ɖo eŋu nɛ be: "Aƒetɔ, ele eme baa, gake avuvi siwo le kplɔ̃a te la ɖua ɖeviwo ƒe nuɖuɖu wuwlui siwo duduna. " 29 Egblɔ nɛ be: "Esi nèɖo eŋu alea ta la, heyi; gbɔgbɔ vɔ̃ la do go le viwònyɔnuvia me. " 30 Ale nyɔnu la dzo yi aƒe me, eye wòkpɔ ɖevi la wòmlɔ anyi ɖe aba dzi, eye gbɔgbɔ vɔ̃ la do go le eme.
31 Esi Yesu trɔ tso Tiro nutoa me la, eto Sidon heva to Dekapoli yi Galilea-ƒua nu.
32 Wokplɔ ŋutsu tokunɔ aɖe si metea ŋu ƒoa nu nyuie o la va egbɔ le afi ma, eye woɖe kuku nɛ vevie be wòada asi ɖe edzi.
33 Ekplɔe do le ameha la dome yi adzɔge.
Eye wòtsɔ eƒe asibidɛwo de ŋutsua ƒe to me, eɖe ta, eye wòka asi eƒe aɖe ŋu.
34 Ekpɔ dziƒo, eɖe hũ, eye wògblɔ nɛ be: "Efata, " si gɔmee nye: "Ʋu. " 35 Ale eƒe towo ʋu, eye eƒe aɖeka hã ɖɔ ɖo wòde asi nuƒoƒo me nyuie.
36 Ede se na wo be womegagblɔe na ame aɖeke o; gake zi ale si wòde se na woe la, zi nenemae wokakaa nya lae.
37 Vavãe, ewɔ nuku na wo ale gbegbe be wogblɔ be: "Ewɔa nuwo katã nyuie.
Enana tokunɔwo gɔ̃ hã sea nu, eye aɖetututɔwo ƒoa nu. "
8:1-38
8 Le ŋkeke mawo me la, ameha gã aɖe gava ƒo ƒu, eye naneke meli woaɖu o. Eya ta eyɔ nusrɔ̃lawo gblɔ na wo be: 2 "Ameha la ƒe nu le nublanui wɔm nam, elabena ŋkeke etɔ̃ sɔŋ ye nye esia wole gbɔnye, eye naneke mele wo si woaɖu o.
3 Ne meɖe asi le wo ŋu be woayi woƒe aƒewo me dɔmeɣi la, akpo ava tso wo le mɔ dzi, evɔ wo dometɔ aɖewo hã tso didiƒe. " 4 Ke eƒe nusrɔ̃lawo biae be: "Afi kae ame aɖe ate ŋu akpɔ abolo tsoe le teƒe tsoabo sia na ame siawo woaɖu aɖi ƒo? " 5 Ebia wo be: "Abolo nenie le mia si? "
Woɖo eŋu be: "Adre. " 6 Eye wògblɔ na ameha la be woabɔbɔ anɔ anyigba.
Etsɔ abolo adreawo, da akpe ɖe wo ta, ŋe wo me, eye wòtsɔ wo na eƒe nusrɔ̃lawo be woatsɔ wo ana ameawo, eye wotsɔ wo na ameha la. 7 Tɔmelã suesuesue ʋɛ aɖewo hã le wo si; eye esi wòyra ɖe wo dzi la, egblɔ na wo be woatsɔ woawo hã ana ameawo.
8 Ale woɖu nu ɖi ƒo, eye wofɔ kakɛ siwo susɔ la wòde kusi gã adre.
9 Ke ŋutsuawo ƒe xexlẽme anɔ akpe ene. Emegbe edo mɔ wo.
10 Enumake Yesu kple eƒe nusrɔ̃lawo ɖo tɔdziʋu va Dalmanuta nutoa me.
11 Farisitɔwo va afi sia, eye wode asi nyahehe me kplii hele dzesi biamee tso dziƒo be yewoatsɔ adoe kpɔ.
12 Exa nu vevie le dzi me hegblɔ be: "Nu ka tae dzidzime sia le dzesi dim? Vavã mele egblɔm na mi be, womele dzesi aɖeke na ge dzidzime sia o. " 13 Ale wòdzo le wo gbɔ gaɖo tɔdziʋu heyi ɖe ƒua ƒe go kemɛ dzi.
14 Ke nusrɔ̃lawo meɖo ŋku edzi tsɔ abolo ɖe asi o, eye naneke mele wo si le ʋua me o, negbe abolo ɖeka ko.
15 Exlɔ̃ nu wo vevie be: "Mina miaƒe ŋkuwo nanɔ ʋuʋu, eye mikpɔ nyuie le Farisitɔwo ƒe amɔwɔʋãnu kple Herodes ƒe amɔwɔʋãnu la ŋuti. " 16 Eye woʋli nya le wo nɔewo dome le abolo si mele wo si o ta. 17 Esi Yesu de dzesii la, ebia wo be: "Nu ka tae miele nya ʋlim le esi abolo aɖeke mele mia si o ta?
Ðe miekpɔ dze si nu hese nu gɔme haɖe oa?
Miekpɔ se nu gɔme kpɔ oa? 18 ‘Togbɔ be ŋku li na mi hã, ɖe miekpɔa nu oa; eye to li na mi hã, ɖe miesea nu oa?’
Eye ɖe mieɖo ŋku edzi oa? 19 Esi meŋe abolo atɔ̃awo me na ŋutsu akpe atɔ̃awo ɖe, kusi nenie kakɛ siwo miefɔ la de? "
Woɖo eŋu nɛ be: "Wuieve. " 20 "Esi meŋe abolo adreawo me na ŋutsu akpe eneawo ɖe, kusi gã nenie kakɛ siwo miefɔ la de? "
Woɖo eŋu nɛ be: "Adre. " 21 Eye wòbia wo be: "Ðe miekpɔ se egɔme haɖe oa? "
Le afi sia la, wokplɔ ŋkuagbãtɔ aɖe va egbɔ eye woɖe kuku nɛ vevie be wòaka asi eŋu.
23 Elé ŋkuagbãtɔ la ƒe alɔnu kplɔe do goe le kɔƒea me. Esi wòɖe ta ɖe eƒe ŋku dzi hetsɔ eƒe asiwo ɖo edzi la, ebiae be: "Èle nane kpɔma? " 24 Ŋutsua fɔ kɔ dzi eye wòɖo eŋu be: "Mele amewo kpɔm, gake wole abe atiwoe le zɔzɔm ene. " 25 Egatsɔ eƒe asiwo ɖo ŋutsua ƒe ŋkuwo dzi, eye ŋutsua kpɔ nu nyuie azɔ.
Eƒe ŋkuwo ɖɔ ɖo, eye wòle nu sia nu kpɔm nyuie. 26 Eya ta eɖe asi le eŋu be wòayi aƒe me hegblɔ nɛ be: "Mègayi kɔƒea me o. "
27 Azɔ Yesu kple eƒe nusrɔ̃lawo ɖo ta Kaisarea Filipi kɔƒewo me, eye wòbia eƒe nusrɔ̃lawo le mɔa dzi be: "Ame kae amewo le gbɔgblɔm be menye? " 28 Woɖo eŋu nɛ be: "Yohanes Amenyrɔɖetsimela, gake bubuwo be, Eliya, eye bubuwo hã be, nyagblɔɖilawo dometɔ ɖekae. " 29 Egabia wo be: "Ke miawo ya ɖe, ame kae miegblɔna be menye? "
Petro ɖo eŋu nɛ be: "Wòe nye Kristo la. " 30 Eye wòde se na wo vevie be womegaƒo nu tso ye ŋu na ame aɖeke o.
31 Azɔ ede asi nufiafia wo me be, Amegbetɔvi la akpe fu geɖe, eye dumegãwo kple nunɔlawo ƒe tatɔwo kpakple agbalẽfialawo agbee, eye woawui, ke afɔ ɖe tsitre le ŋkeke etɔ̃ megbe.
32 Le nyateƒe me la, egblɔ nya sia naneke maɣlamaɣlae. Ke Petro ɖe kpɔe hede asi nyagbegbe me nɛ.
33 Etrɔ kpɔ eƒe nusrɔ̃lawo, eye wòka mo na Petro gblɔ be: "Te yi megbenye, Satana! Elabena menye Mawu tɔ susum nèle o, ke boŋ amegbetɔwo tɔ. "
34 Eyɔ ameha la kple eƒe nusrɔ̃lawo va eɖokui gbɔ gblɔ na wo be: "Ne ame aɖe di be yeadze yonyeme la, negbe nu le eɖokui gbɔ, eye wòatsɔ eƒe fuwɔameti la, eye wòadze yonyeme ɖaa.
35 Elabena ame sia ame si di be yeaɖe yeƒe agbe la abui, gake ame sia ame si abu eƒe agbe le nye kple nya nyui la ta la aɖee.
36 Le nyateƒe me la, viɖe kae wòanye na ame be xexe blibo la katã nazu etɔ, gake wòabu eƒe agbe? 37 Nu ka koŋ ye ame atsɔ ana ɖe eƒe agbe ta? 38 Elabena ame sia ame si akpe ŋu nye kple nye nyawo le dzidzime wɔahasi wɔnuvɔ̃ sia me la, Amegbetɔvi la hã akpe ŋui ne eva le Fofoa ƒe ŋutikɔkɔe me kple mawudɔla kɔkɔeawo. "
Marko
9:1-50
9 Eye wògagblɔ na wo be: "Vavã mele egblɔm na mi be, ame aɖewo le ame siwo le tsitre ɖe afi sia dome, siwo maɖɔ ku akpɔ o, va se ɖe esime wokpɔ Mawu Fiaɖuƒe la wòva le ŋusẽ me. " 2 Ŋkeke ade megbe la, Yesu kplɔ Petro kple Yakobo kpakple Yohanes woyi to kɔkɔ aɖe dzi.
Eye eƒe dzedzeme trɔ le wo ŋkume; 3 eƒe awudziwuiwo le dzo dam eye wofu ale gbegbe be nunyàla aɖeke mele anyigba dzi ate ŋu anya wo woafu nenema o.
4 Eliya kple Mose hã dze wokpɔ, eye wole dze ɖom kple Yesu. 5 Petro gblɔ na Yesu be: "Rabi, enyo na mí be míanɔ afi sia.
Eya ta na míatu agbadɔ etɔ̃, ɖeka nanye tɔwò, ɖeka nanye Mose tɔ, eye ɖeka nanye Eliya tɔ. " 6 Le nyateƒe me la, Petro menya nu si wòawɔ o, elabena vɔvɔ̃ ɖo wo ŋutɔ. 7 Alilikpo aɖe do, eye wòdo vɔvɔli ɖe wo dzi, eye gbe aɖe ɖi tso alilikpoa me be: "Ame siae nye Vinye, si gbɔ nyemelɔ̃a nu le o.
Miɖo toe. " 8 Kasia wotsa ŋku mlamlamla, gake womegakpɔ ame aɖeke le wo gbɔ o, negbe Yesu ko.
14 Ke esi wotrɔ va nusrɔ̃la bubuawo gbɔ la, wokpɔ be ameha gã aɖe ƒo xlã wo, eye agbalẽfialawo le nya hem kpli wo.
15 Ke esi ameha blibo la kpɔe la, woɖi vo ŋutɔ, eye woƒu du yi egbɔ ɖado gbe nɛ. 16 Yesu bia wo be: "Nya ka hem miele kpli wo? " 17 Ameha la dometɔ ɖeka ɖo eŋu nɛ be: "Nufiala, mekplɔ vinyeŋutsuvi va gbɔwò, elabena gbɔgbɔ aɖe le eme si na meƒoa nu o.
18 Afi sia afi si wòdze edzi le la, etsɔnɛ xlãna ɖe anyi, eye futukpɔ dona le enu, eɖua aɖukli, eye ŋusẽ vɔna le eŋu. Megblɔ na wò nusrɔ̃lawo be woanyae ado goe, ke womete ŋui o. " 19 Eɖo eŋu na wo be: "Oo, dzidzime maxɔse, ɣeyiɣi didi kae manɔ mia gbɔ ase ɖo? Ɣeyiɣi didi kae mado dzi atsɔ miaƒe nuwɔnawo ase ɖo?
Mikplɔe va gbɔnye. " 20 Ale wokplɔ ŋutsuvi la va egbɔ, ke esi wòkpɔ Yesu la, gbɔgbɔ la na ŋutsuvi la ƒo tititi, eye wòdze anyi hele mimlim, eye futukpɔ le dodom le enu.
21 Eye Yesu bia fofoa be: "Ɣeyiɣi didi kae nye esia nu sia dzɔna ɖe edzi? "
Eɖo eŋu be: "Tso eƒe ɖevime ke, 22 eye wòtsɔnɛ xlãna ɖe dzo kple tsi me enuenu be yeawui. Ke ne àte ŋu awɔ nane la, kpɔ nublanui na mí, eye nàkpe ɖe mía ŋu. " 23 Yesu gblɔ nɛ be: "Ðe nèbe, ‘Ne àte ŋuia’?
Gake kpe ɖe ŋunye le afi si mehiã xɔse le! " 25 Ke esi Yesu kpɔ be ameha aɖe le du dzi gbɔna yewo gbɔ la, eka mo na gbɔgbɔ makɔmakɔ la hegblɔ nɛ be: "Wò, gbɔgbɔ si nana wozua mumu kple tokunɔ, meɖe gbe na wò be, do go le eme, eye mègage ɖe eme azɔ o! " 26 Esi gbɔgbɔ la do ɣli hena ŋutsuvi la ƒo tititi zi geɖe vɔ la, edo go le eme, eye ŋutsuvi la zu abe ame kuku ene, ale be wo dometɔ akpa gãtɔ gblɔ be: "Eku! " 27 Ke Yesu lé ŋutsuvia ƒe alɔnu hekɔe dzi, eye wòtso ɖe tsitrenu. 28 Emegbe esi wòyi aƒe aɖe me la, eƒe nusrɔ̃lawo ɖeɖe va biae be: "Aleke wɔ míawo ya míete ŋu nyae do goe o? " 29 Eɖo eŋu na wo be: "Esia tɔgbi ya gbedodoɖa dzi koe woate ŋu ato anyae ado goe. " 30 Wodzo le afi ma yi ɖato Galilea, gake medi be ame aɖeke nanya o.
10:1-52
10 Eye Yesu dzo le afi ma va Yudea ƒe liƒowo dzi le Yordan godo, eye amehawo gava ƒo ƒu ɖe eŋu. Eye abe ale si wòwɔna ɖaa ene la, egade asi nufiafia wo me.
2 Eye Farisitɔwo ɖoe be yewoadoe kpɔ, eya ta wote ɖe eŋu biae ne se ɖe mɔ na ŋutsu be wòagbe srɔ̃a.
3 Ebia wo be: "Se kae Mose de na mi? " 4 Woɖo eŋu be: "Mose ɖe mɔ be woaŋlɔ srɔ̃gbegbalẽ eye woagbee. " 5 Ke Yesu gblɔ na wo be: "Miaƒe dzimesesẽ tae wòŋlɔ se sia ɖi na mi ɖo.
6 Gake tso nuwɔwɔwo ƒe gɔmedzedze la, ‘ŋutsu kple nyɔnu Mawu wɔ woe.
7 Esia ta ŋutsu agblẽ fofoa kple dadaa ɖi, 8 eye wo ame evea woanye ŋutilã ɖeka,’ ale be womeganye eve o, ke boŋ ŋutilã ɖeka.
9 Eya ŋuti nu si Mawu bla ɖekae la, ame aɖeke negama eme o. " 10 Esi wogava aƒe aɖe me la, nusrɔ̃lawo bia nyae tso nya sia ŋu.
11 Egblɔ na wo be: "Ame sia ame si gbe srɔ̃a, eye wòɖe bubu la, ewɔ ahasi ɖe nyɔnua ŋu, 12 eye ne nyɔnu aɖe gbe srɔ̃a, eye wòɖe ŋutsu bubu la, ewɔ ahasi. "
13 Azɔ amewo kplɔ wo vi suewo va egbɔ be wòaka asi wo ŋu, ke nusrɔ̃lawo blu ɖe wo ta.
14 Esi Yesu kpɔ esia la, dɔme vee, eye wògblɔ na wo be: "Mina ɖeviawo nava gbɔnye; migaxe mɔ na wo o, elabena ame siawo ƒomevi tɔe nye Mawu Fiaɖuƒe la.
15 Vavã mele egblɔm na mi be, ame sia ame si mexɔa Mawu Fiaɖuƒe la abe ale si ɖeviwo xɔa nui ene o la, mate ŋu ayi ɖe eme gbeɖe o. " 16 Exɔ ɖeviawo ɖe eƒe akɔnu, eye wòda asi ɖe wo dzi heyra wo.
17 Esi Yesu do go yina la, ame aɖe ƒu du va dze klo ɖe eŋkume hebiae be: "Nufiala Nyui, nu kae mawɔ be manyi agbe mavɔ la dome? " 18 Yesu gblɔ nɛ be: "Nu ka tae nèle yɔyem be ame nyui?
Ame aɖeke menye ame nyui o, negbe ame ɖeka ko, eyae nye Mawu.
19 Ènya sededeawo ɖe: ‘Mègawu ame o, mègawɔ ahasi o, mègafi fi o, mègaɖi aʋatsoɖase o, mègatafa ame o, bu fofowò kple dawò.’ " 20 Ŋutsua gblɔ nɛ be: "Nufiala, mewɔa nu siawo katã tso nye ɖevime ke. " 21 Yesu kpɔe dũu, eye wòlɔ̃e, eye wògblɔ nɛ be, "Nu ɖeka susɔ na wò: Heyi nàdzra nu siwo le asiwò la, nàtsɔ ga la ana ame dahewo, eye kesinɔnu anɔ asiwò le dziƒo; eye nàva dze yonyeme. " 22 Ke esi wòse nya sia la, elé blanui, eye wòdzo kple nuxaxa, elabena nu geɖe le esi.
23 Eye Yesu tsa ŋku godoo eye wògblɔ na eƒe nusrɔ̃lawo be: "Aleke gbegbe wòasesẽ na ame siwo si ga le be woage ɖe Mawu Fiaɖuƒe la mee nye esi! " 24 Eƒe nyawo wɔ nuku na nusrɔ̃lawo.
Ke Yesu gblɔ na wo be: "Vinyewo, aleke gbegbe wòasesẽ be woage ɖe Mawu Fiaɖuƒea mee nye esi! 25 Ele bɔbɔe na kposɔ be wòato abui ƒe vo me wu be kesinɔtɔ nayi ɖe Mawu Fiaɖuƒe la me. " 26 Egawɔ nuku na wo ɖe edzi, eye wobiae be: "Ekema ame ka gɔ̃e ate ŋu akpɔ ɖeɖe? " 27 Yesu kpɔ wo dũu, eye wògblɔ be: "Le amegbetɔwo gbɔ la, manya wɔ o, ke mele nenema le Mawu gbɔ o, elabe Mawu ya tea ŋu wɔa nu sia nu. " 28 Petro gblɔ nɛ be: "Kpɔ ɖa!
Míegblẽ nuwo katã ɖi hedze yowòme. " 29 Yesu gblɔ be: "Vavã mele egblɔm na mi be, ame sia ame si gblẽ aƒe alo nɔviŋutsuwo alo nɔvinyɔnuwo alo dada alo fofo alo viwo alo agblewo ɖi le nye kple nya nyuia ta la, 30 akpɔ aƒewo, nɔviŋutsuwo, nɔvinyɔnuwo, dadawo, viwo kple agblewo teƒe alafa ɖeka fifia le ɣeyiɣi sia me hekpe ɖe yometitiwo ŋu, eye le nuɖoanyi si gbɔna me la, akpɔ agbe mavɔ.
31 Ke ame geɖe siwo nye gbãtɔwo la azu mlɔetɔwo, eye mlɔetɔwo azu gbãtɔwo. " 32 Azɔ wodze mɔ yina Yerusalem, eye Yesu le wo ŋgɔ, eye wòwɔ moyaa na wo; ke ame siwo dze wo yome la le vɔvɔ̃m.
Egayɔ Ame Wuieveawo ɖe kpɔe, eye wòde asi nu siwo gbɔna dzɔdzɔ ge ɖe edzi la, gbɔgblɔ me na wo be: 33 "Kpɔ ɖa! Míeyina Yerusalem, eye woade Amegbetɔvi la asi na nunɔlawo ƒe tatɔwo kple agbalẽfialawo.
Woatso kufia nɛ, eye woadee asi na dukɔwo me tɔwo, 34 eye woaɖu fewu le eŋu, woaɖe ta ɖe eŋu, woaƒoe kple atam, eye woawui, gake afɔ ɖe tsitre le ŋkeke etɔ̃ megbe. "
35 Eye Yakobo kple Yohanes, siwo nye Zebedeo viwo, te ɖe eŋu gblɔ nɛ be: "Nufiala, míedi be nàwɔ nu sia nu si míabia wò la na mí. " 36 Ebia wo be: "Nu ka dim miele be mawɔ na mi? " 37 Woɖo eŋu nɛ be: "Na be mía dometɔ ɖeka nanɔ anyi ɖe wò ɖusime, eye ɖeka ɖe wò miame le wò ŋutikɔkɔe la me. " 38 Ke Yesu gblɔ na wo be: "Mienya nu si biam miele o.
Miate ŋu ano kplu si no ge mala alo axɔ nyɔnyrɔ si xɔ ge malaa? " 39 Woɖo eŋu nɛ be: "Míate ŋui. "
Eye Yesu gblɔ na wo be: "Miano kplu si no ge mala la, eye miaxɔ nyɔnyrɔ si xɔ ge mala baa.
40 Gake anyinɔnɔ ɖe nye ɖusime alo miame ya la, menye tɔnye be mana o, ke boŋ ame siwo Mawu dzrae ɖo ɖi na la tɔe. "
41 Esi ame ewo susɔeawo see la, dzi ku wo ɖe Yakobo kple Yohanes ŋu.
42 Ke Yesu yɔ wo va eɖokui gbɔ gblɔ na wo be: "Mienyae be ame siwo wobuna dukɔwo dzi ɖulawo la ɖua aƒetɔ ɖe wo dzi, eye woƒe amegãwo kpɔa ŋusẽ ɖe wo dzi.
43 Meganɔ alea le mia dome o; ke boŋ ame sia ame si di be yeanye gã le mia dome la nanye miaƒe subɔla, 44 eye ame sia ame si di be yeanye gbãtɔ le mia dome la nanye mi katã miaƒe kluvi.
45 Elabena Amegbetɔvi la gɔ̃ hã meva be woasubɔ ye o, ke boŋ be yeasubɔ, eye yeatsɔ yeƒe agbe ana wòanye tafe na ame geɖewo. "
46 Eye wova ɖo Yeriko.
Ke esi eya kple eƒe nusrɔ̃lawo kpakple ameha gã aɖe le go dom le Yeriko dua me la, Bartimeo, (Timeo vi,) si nye nubiala ŋkuagbãtɔ la nɔ anyi ɖe mɔ to.
47 Esi wòse be Yesu Nazaretetɔ lae la, ede asi ɣlidodo me be: "Yesu, David Vi, kpɔ nublanui nam! " 48 Eye ame geɖewo blu ɖe eta be wòazi ɖoɖoe, ke egado ɣli sesĩe wu be: "David Vi lee, kpɔ nublanui nam dzro! " 49 Eya ta Yesu tɔ hegblɔ be: "Miyɔe vɛ nam. " Eya ta woyɔ ŋkuagbãtɔ la gblɔ nɛ be: "Wò dzi nedze eme!
Tso; ele yɔwòm. " 50 Eɖe eƒe awudziwui ƒu gbe hetso kpla yi Yesu gbɔ. 51 Eye Yesu biae be: "Nu kae nèdi be mawɔ na wò? " Ŋkuagbãtɔ la gblɔ nɛ be: "Raboni, na magakpɔ nu. " 52 Eye Yesu gblɔ nɛ be: "Heyi. Wò xɔse na nèhaya. "
11:1-33
Miɖe kae, eye mikplɔe vɛ.
3 Eye ne ame aɖe bia mi be, ‘Nu ka tae miele ka ɖemee?’ hã la, migblɔ be, ‘Aƒetɔ la le ehiãm, eye agatrɔe ɖo ɖa kpuie.’ " 4 Ale woyi, eye wokpɔ tedzivi la le ka me le aƒe aɖe ƒe agbo nu le mɔ to, eye woɖe kae.
5 Ke ame siwo le tsitre ɖe afi ma dometɔ aɖewo bia wo be: "Nu ka tae miele ka ɖem tedzivi la? " 6 Woɖo eŋu na wo abe ale si tututu Yesu gblɔ ene, eye woɖe mɔ na wo wodzo.
7 Wokplɔ tedzivi la vɛ na Yesu, eye wotsɔ woƒe awudziwuiwo ɖo ɖe edzi, eye wòbɔbɔ nɔ edzi.
8 Ame geɖewo hã ɖo woƒe awudziwuiwo ɖe mɔa dzi, ke ame bubuwo ŋe atilɔwo tso gbe me ɖo ɖe mɔa dzi. 9 Eye ame siwo le eŋgɔ kple ame siwo le eyome la le ɣli dom be: "Míeɖe kuku, xɔ nɛ! Woayra ame si gbɔna le Yehowa ƒe ŋkɔ me! 10 Woayra mía fofo David ƒe Fiaɖuƒe si gbɔna la!
Míeɖe kuku, xɔ nɛ, wò ame si le dziƒo ʋĩi! " 11 Eva ɖo Yerusalem heyi ɖe gbedoxɔa me, eye wòtsa ŋku godoo helé ŋku ɖe nu sia nu ŋu, esi fiẽsi ɖo vɔ ta la, eya kple Ame Wuieveawo dzo yi Betania. 12 Esi ŋu ke, eye wotrɔ tso Betania gbɔna la, dɔ wui.
13 Ekpɔ gboti aɖe si dzi aŋgbawo le la le adzɔge ɖaa, eye wòyi be yeakpɔ ɖa be tsetse aɖe le edzi hã. Gake esi wòte ɖe eŋu la, mekpɔ naneke le edzi o negbe aŋgbawo ko, elabena gbotseɣi meɖo haɖe o. 14 Eya ta egblɔ nɛ be: "Ame aɖeke magaɖu wò tsetse azɔ gbeɖegbeɖe o. " Eye eƒe nusrɔ̃lawo see.
15 Eye wova Yerusalem. Le afi ma la, ege ɖe gbedoxɔa me, eye wòde asi nudzrala kple nuƒlela siwo le gbedoxɔa me la nyanya me do goe, emu gaɖɔlilawo ƒe kplɔ̃wo kple ahɔnɛdzralawo ƒe zikpuiwo ƒu anyi, 16 eye meɖe mɔ na ame aɖeke be wòatsɔ naneke ato gbedoxɔa me ayi o.
17 Efia nu wo be: "Menye ɖe woŋlɔe ɖi be, ‘Woayɔ nye aƒe la be dukɔwo katã ƒe gbedoɖaƒe’ oa?
Ke miawo mietsɔe wɔ adzodalawo ƒe doe. " 18 Esi nunɔlawo ƒe tatɔwo kple agbalẽfialawo se nu si dzɔ la, wodi mɔnu be yewoawui; elabena wonɔ evɔ̃m, le esi eƒe nufiafia nana ameha blibo la ƒe nu kuna la ta. 19 Esi fiẽsi ɖo la, wodo go le dua me.
20 Ke esi wova yina ŋdi kanya la, wokpɔ be gboti la yrɔ xoxo tso eƒe kè me ke. 21 Esi Petro ɖo ŋku nu si dzɔ va yi dzi ta la, egblɔ nɛ be: "Rabi, kpɔ ɖa, gboti si nèƒo fi de la yrɔ! " 22 Yesu gblɔ na wo be: "Mixɔ Mawu dzi se.
23 Vavã mele egblɔm na mi be ame sia ame si agblɔ na to sia be, ‘Ho nàyi aɖadze atsiaƒu me,’ eye meke ɖi le eƒe dzi me o, ke boŋ wòxɔe se be nya si yegblɔ la ava eme la, ava eme nɛ nenema.
24 Esia tae mele egblɔm na mi be, nu siwo katã miedoa gbe ɖa biana la, mixɔe se be miexɔ wo xoxo, ekema woasu mia si. 25 Eye ne miele tsitre le gbe dom ɖa la, mitsɔ nya sia nya si le mia si ɖe ame aɖe ŋu la kee, ne mia Fofo si le dziƒowo hã natsɔ miaƒe vodadawo ake mi. " 26
27 Eye wogava Yerusalem. Esi Yesu le tsatsam le gbedoxɔa me la, nunɔlawo ƒe tatɔwo kple agbalẽfialawo kpakple dumegãwo va egbɔ, 28 eye wobiae be: "Ŋusẽ kae nètsɔ wɔa nu siawo? Alo ame kae na ŋusẽ sia wò nètsɔ wɔa nu siawoe? " 29 Yesu gblɔ na wo be: "Mabia nya ɖeka mi.
Miɖo eŋu nam, ekema magblɔ ŋusẽ si metsɔ wɔa nu siawoe la na mi. 30 Dziƒoe Yohanes ƒe amenyɔnyrɔ ɖe tsi me la tso loo alo amegbetɔwo gbɔe wòtso?
Miɖo eŋu nam. " 31 Ale wolé nyaa kpɔ le wo nɔewo dome eye wogblɔ be: "Ne míegblɔ be, ‘Dziƒoe wòtso’ la, abia be, ‘Ekema nu ka tae miexɔ edzi se o?’ 32 Evɔ atse meble mí míagblɔ be, ‘Amegbetɔwo gbɔe wòtso’ o. "
Wole vɔvɔ̃m na ameha la, elabena wo katã wobua Yohanes be enye nyagblɔɖila ŋutɔŋutɔ. 33 Eya ta woɖo eŋu na Yesu be: "Míenya o. "
12:1-44
2 Ke esi nuŋeɣi ɖo la, edɔ eƒe kluvi ɖeka ɖe agbledelawo gbɔ be wòaxɔ waingblea me kutsetse aɖewo tso wo gbɔ avɛ.
3 Ke wolée heƒoe, eye wogbugbɔe ɖo ɖa asi ƒuƒlui.
4 Egadɔ kluvi bubu ɖe wo gbɔ, ke woxlã nu ɖe ta nɛ hedo vloe. 5 Eye wògadɔ bubu ɖa, ke wowu eya hã, egadɔ bubu geɖewo ɖa, ke woƒo ɖewo, eye wowu ɖewo hã.
6 Azɔ viŋutsuvi ɖeka le esi, si gbɔ melɔ̃a nu le o.
Edɔ eya hã ɖe wo gbɔ gblɔ be, ‘Woasi vinye ŋkume ɖa.’ 7 Ke agbledela mawo gblɔ le wo nɔewo dome be, ‘Ame siae nye domenyila la.
Miva míawui, ne domenyinua nazu mía tɔ.’ 8 Ale wolée hewui, eye wokɔe ƒu gbe ɖe waingble la godo.
9 Nu kae waingbletɔa awɔ? Ava eye wòawu agbledelawo, eye wòatsɔ waingblea ade asi na ame bubuwo.
10 Ðe miexlẽ ŋɔŋlɔ sia kpɔ be, ‘Kpe si xɔtulawo gbe la, eyae va zu dzogoedzikpe vevitɔ, 11 Yehowa gbɔe esia tso, eye wònye nu wɔnuku le mía ŋkume’ oa? "
12 Ale wodi be yewoalée, elabena wokpɔe dze sii be yewo ŋue wòdo loa ɖo, gake wovɔ̃ ameha la.
Eya ta wogblẽe ɖi dzo. 13 Emegbe wodɔ Farisitɔwo kple Herodes habɔbɔ me nɔla aɖewo ɖe egbɔ be woalée le eƒe nuƒoƒo me.
14 Esi wova la, wogblɔ nɛ be: "Nufiala, míenyae be ètoa nyateƒe, eye mèdea ame dzi o, elabena mèwɔa nu ɖe ale si ame dzena le gotae la nu o, ke boŋ èfiaa Mawu ƒe mɔ la le nyateƒe me.
Ðe se ɖe mɔ be woaxe adzɔ na Kaisaro loo, alo se meɖe mɔ o? 15 Míaxee loo alo mígaxee o? "
Esi wòkpɔ woƒe alakpanuwɔwɔa dze sii la, ebia wo be: "Nu ka tae miele mɔ̃ trem nam?
Mitsɔ denario ɖeka vɛ makpɔ. " 16 Wotsɔ ɖeka vɛ, eye wòbia wo be: "Ame ka ƒe nɔnɔmetata kple nuŋɔŋlɔe nye esia? "
Woɖo eŋu nɛ be: "Kaisaro tɔe. " 17 Eya ta Yesu gblɔ be: "Mitsɔ nu siwo nye Kaisaro tɔ la na Kaisaro, ke nu siwo nye Mawu tɔ la, na Mawu. " Eye eƒe nu wɔ nuku na wo.
18 Eyome Zadukitɔ siwo gblɔna be tsitretsitsi aɖeke meli o la va egbɔ hebiae be: 19 "Nufiala, Mose ŋlɔ ɖi na mí be ne ame aɖe nɔviŋutsu ku hegblẽ srɔ̃a ɖi eye medzi vi aɖeke o la, nɔvia naxɔ nyɔnua aɖe, ne wòado ƒome ɖi nɛ.
20 Nɔviŋutsu adre nɔ anyi kpɔ.
Gbãtɔa ɖe srɔ̃, gake medzi vi aɖeke hafi ku o. 21 Eye evelia hã ɖe nyɔnua, gake eya hã ku evɔ medzi vi aɖeke o, eye etɔ̃lia hã nenema ke. 22 Eye wo ame adreawo katã medzi vi aɖeke o. Mlɔeba nyɔnua hã ku. 23 Le tsitretsitsia me ɖe, wo dometɔ ka srɔ̃ wòanye?
Elabena wo ame adreawo katã ɖee kpɔ. " 24 Yesu gblɔ na wo be: "Ðe menye esia tae mieda ƒu le esi mienya Ŋɔŋlɔawo loo alo Mawu ƒe ŋusẽ la oa? 25 Elabena ne wofɔ tso ame kukuwo dome la, ŋutsuwo maɖe srɔ̃ o, eye womatsɔ nyɔnuwo ana be woaɖe o, ke boŋ woanɔ abe mawudɔla siwo le dziƒo ene.
26 Ke le ame kukuwo ƒe tsitretsitsi ŋuti la, ɖe miexlẽ ŋuve ŋuti nuŋlɔɖi si le Mose ƒe agbalẽa me, ale si Mawu gblɔ nɛ be: ‘Nyee nye Abraham ƒe Mawu kple Isak ƒe Mawu kpakple Yakob ƒe Mawu’ la oa? 27 Menye ame kukuwo ƒe Mawue wònye o, ke boŋ agbagbeawo tɔe. Mieda ƒu ŋutɔ. " 28 Esi agbalẽfialawo dometɔ ɖeka si va afi ma hese woƒe nyaʋiʋlia kpɔe be Yesu ɖo nya ŋu na wo nyuie la, ebiae be: "Se kae nye gbãtɔ le wo katã dome? " 29 Yesu ɖo eŋu be: "Gbãtɔe nye, ‘Oo Israel, see, Yehowa mía Mawu la, Yehowa ɖeka koe, 30 eye nàlɔ̃ Yehowa wò Mawu kple wò dzi blibo, wò luʋɔ blibo, wò tamesusu blibo kple wò ŋusẽ blibo.’ 31 Eveliae nye esi, ‘Lɔ̃ hawòvi abe wò ŋutɔ ɖokuiwò ene.’
40 Woawoe daa adzo ahosiwo ƒe aƒewo, eye wodoa gbe legbewo ɖa be amewo nakpɔ yewo. Ame siawo ƒe ʋɔnudɔdrɔ̃ asesẽ wu. "
41 Yesu bɔbɔ nɔ anyi dze ŋgɔ nudzɔɖakawo hele ŋku lém ɖe ale si amewo le ga dem nudzɔɖakawo mee ŋu, eye kesinɔtɔ geɖewo tsɔa gaku geɖe dea wo me. 42 Eye ahosi dahe aɖe tsɔ gaku sue eve siwo ƒe home le sue ŋutɔ la va de eme.
43 Eya ta eyɔ eƒe nusrɔ̃lawo va eɖokui gbɔ gblɔ na wo be: "Vavã mele egblɔm na mi be, ahosi dahe sia tsɔ geɖe de eme wu ame bubu siwo katã va de nu nudzɔɖakaawo me.
44 Elabena wo katã wotsɔ woƒe nu gbogboawo ƒe ɖe ko va de eme, ke eya tso eƒe ahedada me tsɔ nu siwo katã le esi, si nu wòanɔ agbe ɖo la, de eme. "
13:1-37
Womele kpe aɖeke gblẽ ge ɖe kpe dzi le afi sia, si womamu aƒu anyi o. " 3 Esi wòbɔbɔ nɔ Amitoa dzi dze ŋgɔ gbedoxɔa la, Petro, Yakobo, Yohanes kple Andrea ɖeɖe va biae be: 4 "Gblɔe na mí, ɣekaɣie nu siawo adzɔ, eye nu kae anye nu siawo katã ƒe nuwuɣi ƒe dzesi? " 5 Eye Yesu gblɔ na wo be: "Mikpɔ nyuie be ame aɖeke nagaflu mi o. 6 Ame geɖewo ava yɔ nye ŋkɔ ɖe wo ɖokuiwo ŋu agblɔ be: ‘Nyee,’ eye woaflu ame geɖewo.
7 Eye ne miese aʋawɔwɔwo kple aʋawɔwɔwo ŋu nyawo la, dzika megatso mia ƒo o; ele be nu siawo nava eme, gake nuwuwu la meɖo haɖe o.
8 "Elabena dukɔ atso ɖe dukɔ ŋu, eye fiaɖuƒe ɖe fiaɖuƒe ŋu; anyigba aʋuʋu le teƒeteƒewo; nuɖuɖu hã ave.
9 "Ke miawo la, mikpɔ mia ɖokui dzi nyuie.
10 Eye ele be woaɖe gbeƒã nya nyui la le dukɔwo katã me gbã.
11 Ke ne wokplɔ mi yina ʋɔnudrɔ̃ƒe la, migatsi dzimaɖi le nya si miagblɔ ŋu o; ke boŋ nya sia nya si woana mi le gaƒoƒo ma me la, migblɔe, elabena menye miawoe le nu ƒom o, ke boŋ gbɔgbɔ kɔkɔe lae.
12 Gawu la, nɔvi ade nɔvi asi be woawu, eye fofo ade vi asi, eye ɖeviwo atso ɖe wo dzilawo ŋu ahana woawu wo.
13 Eye amewo katã alé fu mi le nye ŋkɔ la ta. Ke ame si do dzi va se ɖe nuwuwu la, eyae akpɔ ɖeɖe.
14 "Ke ne miekpɔ ŋunyɔnu si ahe aƒedozuzu vɛ la wòle afi si mele be wòanɔ o la, (nuxlẽla newɔ gɔmesese ŋu dɔ) ekema ame siwo le Yudea nasi ayi towo dzi.
15 Ame si le xɔ ta la megaɖi alo ayi eme be yeatsɔ nane tso yeƒe xɔ me o, 16 eye ame si le agble la nagatrɔ agbɔ be yeatsɔ yeƒe awudziwui o.
17 Baba na funɔwo kple ame siwo le no nam vi le ŋkeke mawo me! 18 Minɔ gbedodoɖa dzi be miaƒe sisiɣi nagadze vuvɔŋɔli me o; 19 elabena ŋkeke mawo anye xaxa si tɔgbi meva kpɔ tso esime Mawu wɔ xexea va se ɖe fifi o, eye etɔgbi megale vava ge ake o. 20 Le nyateƒe me la, ne ɖe Yehowa metso ŋkeke mawo dzi o la, ŋutilã aɖeke makpɔ ɖeɖe o.
Ke le ame tiatiawo ta la, etso ŋkeke mawo dzi. 21 "Eye ne ame aɖe gblɔ na mi be, ‘Kpɔ ɖa, Kristo la le afii!’ alo ‘Kpɔ ɖa, eyae nye ema ɖaa!’ la, migaxɔe se o.
22 Elabena aʋatsokristowo kple aʋatsonyagblɔɖilawo ado, eye woawɔ dzesiwo kple nukunuwo bena, ne woate ŋui la, woaflu ame tiatiawo. 23 Eya ta minɔ ŋudzɔ.
Mena toklã mi tso nya sia nya ŋu. 24 "Ke le ŋkeke mawo me le xaxa ma megbe la, ɣe ado viviti, eye ɣleti magaɖi o, 25 ɣletiviwo anɔ gegem tso dziƒo, eye woaʋuʋu dziƒowo ƒe ŋusẽwo.
26 Ɣemaɣi la, woakpɔ Amegbetɔvi la le alilikpowo me gbɔna kple ŋusẽ gã kpakple ŋutikɔkɔe.
27 Eye wòadɔ mawudɔlawo ɖa wòaƒo eƒe ame tiatiawo nu ƒu tso anyigba ƒe dzogoe eneawo dzi, tso anyigba ƒe seƒe va se ɖe dziƒo ƒe seƒe ke. 28 "Ke misrɔ̃ nu sia tso gboti ŋu: Ne eɖe alɔ fẽwo, eye wònya to aŋgbawo ko la, mienyana be dzomeŋɔli gogo. 29 Nenema kee ne miekpɔ nu siawo le dzɔdzɔm la, minyae be Amegbetɔvi la gogo ʋɔtruawo nu.
30 Vavã mele egblɔm na mi be, dzidzime sia nu mele yiyi ge akpɔ o, va se ɖe esime nu siawo katã va eme.
31 Dziƒo kple anyigba nu ava yi, ke nye nyawo ya nu mava yi akpɔ o. 32 "Le ŋkeke ma alo gaƒoƒo la ŋuti la, ame aɖeke menyae o, mawudɔla siwo le dziƒo la menyae o, eye Vi la hã menyae o, negbe Fofo la ko.
33 Mikpɔ nyuie, minɔ ŋudzɔ, elabena mienya ɣeyiɣi ɖoɖi la o.
34 Ele abe ŋutsu aɖe si zɔ mɔ yi duta, eye wògblẽ eƒe aƒe ɖi la ene.
Ena ŋusẽ eƒe kluviwo, ede dɔ asi na wo dometɔ ɖe sia ɖe, eye wòde se na agbonudzɔla la be wòanɔ ŋudzɔ.
35 Eya ta minɔ ŋudzɔ, elabena mienya ɣekaɣi aƒetɔ la le vava ge o, eɖanye fiẽ alo zãtiƒe alo do ŋgɔ na fɔŋli alo ŋdi kanya o; 36 ale be ne eva ɖo le vo me la, wòagakpɔ mi le alɔ̃ me o. 37 Ke nya si gblɔm mele na mi la, amewo katãe mele egblɔm na be: Minɔ ŋudzɔ. "
14:1-72
Eye nunɔlawo ƒe tatɔwo kple agbalẽfialawo le mɔnu dim be yewoato ayemɔ aɖe dzi alé Yesu awu; 2 elabena wogblɔ be: "Menye le ŋkekenyuia ɖuɣi o; ɖewohĩ zi ava tɔ le dukɔ la me. "
3 Esi wòle nuɖuƒe le Simon anyidɔléla ƒe me le Betania la, nyɔnu aɖe va do kple alabastrogoe si me ami ʋeʋĩ aɖe, si nye nardomi akuakua, si xɔ asi ŋutɔ la le.
Eŋe alabastrogoe la ƒe kɔme eye wòtrɔ ami la kɔ ɖe Yesu ƒe tame.
4 Eye ameawo dometɔ aɖewo do dɔmedzoe gblɔ le wo nɔewo dome be: "Nu ka tae wogblẽ ami ʋeʋĩ sia dome ale? 5 Elabena woate ŋu adzra ami ʋeʋĩ sia wòawu denario alafa etɔ̃ eye woatsɔ ga la ana ame dahewo ɖe! " Wodo dɔmedzoe ɖe nyɔnua ŋu vevie. 6 Ke Yesu gblɔ be: "Miɖe asi le eŋu. Nu ka tae miele fu ɖem nɛ?
Dɔ nyui aɖee wòwɔ nam. 7 Elabena ame dahewo le mia gbɔ ɖaa, eye miate ŋu anyo dɔme na wo ɣesiaɣi si mielɔ̃, ke nye ya nyemanɔ mia gbɔ ɖaa o. 8 Ewɔ nu si wòate ŋui; edo ŋgɔ si ami ʋeʋĩ na nye ŋutilã hena ɖiɖi.
9 Vavã mele egblɔm na mi be, afi sia afi si woaɖe gbeƒã nya nyui la le le xexe bliboa me la, woagblɔ nu si nyɔnu sia wɔ la hã atsɔ aɖo ŋku edzii. " 10 Eye Yuda Iskariot, si nye Ame Wuieveawo dometɔ ɖeka, yi nunɔlawo ƒe tatɔwo gbɔ be yeade Yesu asi na wo.
11 Esi wose nyaa la, dzi dzɔ wo ŋutɔ, eye wodo ŋugbe be yewoana klosalogae. Eya ta enɔ mɔnu dim be yeadee asi. 12 Ke le Amɔwɔ Maʋamaʋã Bolo Ŋkekenyui la ƒe ŋkeke gbãtɔ, si dzi wotsɔa ŋutitotolãa saa vɔe le dzi la, eƒe nusrɔ̃lawo biae be: "Afi kae nèdi be míadzra ɖo na wò be nàɖu ŋutitotoa le? " 13 Ale wòdɔ eƒe nusrɔ̃la eve gblɔ na wo be: "Miyi ɖe dua me, eye ŋutsu aɖe si tsɔ tsize la ado go mi.
Midzra afi ma ɖo na nua ɖuɖu. " 16 Eya ta nusrɔ̃laawo do go yi dua me, eye wokpɔe abe ale si tututu wògblɔe na wo ene; eye wodzra ɖo ɖe Ŋutitotoŋkekenyui la ŋu.
17 Esi fiẽsi ɖo la, eya kple Ame Wuieveawo va afi ma. 18 Eye esi wole nu ɖum le kplɔ̃ ŋu la, Yesu gblɔ be: "Vavã mele egblɔm na mi be, mi ame siwo le nu ɖum kplim la dometɔ ɖeka adem asi. " 19 Wode asi nuxaxa me hele ebiam ɖekaɖeka be: "Menye nyee o ɖe? " 20 Egblɔ na wo be: "Mi Ame Wuieveawo dometɔ ɖeka si le asi dem agba ɖeka me kplim ye.
21 Elabena Amegbetɔvi la le kuku ge abe ale si woŋlɔe ɖi le eŋuti ene, gake baba na ame ma, si ade Amegbetɔvi la asi!
Ne ɖe womegaxa ame ma dzi o la, anye ne enyo nɛ wu. " 22 Eye esi wole nua ɖum la, etsɔ abolo, yra ɖe edzi, ŋe eme, eye wòtsɔe na wo hegblɔ be: "Mixɔe; esia le tsitre ɖi na nye ŋutilã. " 23 Eye esi wòtsɔ kplu ɖe asi la, eda akpe ɖe eta, eye wòtsɔe na wo, eye wo katã wonoe le enu.
27 Eye Yesu gblɔ na wo be: "Mi katã miagblẽm ɖi, elabena woŋlɔe ɖi be: ‘Mada nu alẽkplɔla la, eye alẽawo aka hlẽ.’ 28 Ke ne wofɔm ɖe tsitre la, madze mia ŋgɔ ayi Galilea. " 29 Ke Petro gblɔ nɛ be: "Ne ame susɔeawo katã gblẽ wò ɖi hã la, nye ya nyemagblẽ wò ɖi o. " 30 Eya ta Yesu gblɔ nɛ be: "Vavã mele egblɔm na wò be: Le zã sia tututu me la, hafi koklo naku atɔ zi eve la, àgbe nu le gbɔnye zi gbɔ zi etɔ̃. " 31 Ke Petro gate gbe ɖe edzi vevie wu be: "Ne ahiã be maku kpli wò hã la, nyemagbe nu le gbɔwò akpɔ o. " Ame susɔeawo hã gblɔ nenema ke.
32 Azɔ wova ɖo teƒe si woyɔna be Getsemane, eye wògblɔ na eƒe nusrɔ̃lawo be: "Minɔ anyi ɖe afi sia ne mayi aɖado gbe ɖa. " 33 Ekplɔ Petro, Yakobo kple Yohanes ɖe ŋuti, ede asi nuxaxa me vevie eye wòtsi dzi ŋutɔ.
34 Egblɔ na wo be: "Mele nu xam ale gbegbe be ɖeko wòle abe ɖe mele kukum ene. Minɔ afi sia, eye minɔ ŋudzɔ. " 35 Esi wòzɔ yi ŋgɔ vie la, edze klo tsyɔ mo anyi hede asi gbedodoɖa me be, ne anya wɔ la, gaƒoƒo la nato ye ŋu ayi.
36 Eye wògblɔ be: "Abba, Fofo, ètea ŋu wɔa nuwo katã; na kplu sia nato ŋunye.
Gake menye nu si medi o, ke boŋ nu si nèdi. " 37 Etrɔ va kpɔ wo wole alɔ̃ dɔm, eye wògblɔ na Petro be: "Simon, alɔ̃ dɔm nèlea?
Màte ŋu anɔ ŋudzɔ gaƒoƒo ɖeka oa? 38 Minɔ ŋudzɔ, eye minɔ gbedodoɖa dzi be miagadze tetekpɔ me o. Nyateƒee, gbɔgbɔ la le lɔlɔ̃m, gake ŋutilãa ya gbɔdzɔ. " 39 Eye wògadzo yi ɖado gbe ɖa hegblɔ nya mawo ke.
40 Egatrɔ va, eye wòkpɔ wo wole alɔ̃ dɔm, elabena alɔ̃ bla ŋku na wo, eya ta womenya nya si woagblɔ atsɔ aɖo eŋu nɛ o.
41 Egava zi etɔ̃lia eye wògblɔ na wo be: "Ɣeyiɣi sia mee mianɔ alɔ̃ dɔm ahanɔ ɖiɖim ɖe emea? Esɔ gbɔ! Gaƒoƒo la de! Kpɔ ɖa! Wotsɔ Amegbetɔvi la de asi na nu vɔ̃ wɔlawo. 42 Mitso, mina míadzo. Kpɔ ɖa! Ame si dem asi la gogo. "
43 Esi wògale nuƒoƒo dzi la, kasia Yuda, si nye Ame Wuieveawo dometɔ ɖeka la va do, eye ameha aɖe si lé yiwo kple kpowo ɖe asi la tso nunɔlawo ƒe tatɔwo, agbalẽfialawo kple dumegãwo gbɔ kplɔe ɖo.
44 Ke ame si dee asi la ɖo dzesi ɖi na wo be: "Ame si magbugbɔ nu na la, eyae; milée, mikplɔe yii eye miaƒe ŋku nanɔ eŋu. " 45 Eye Yuda zɔ tẽe te ɖe eŋu hegblɔ be: "Rabi! " eye wògbugbɔ nu nɛ.
46 Ameawo dze edzi eye wolée. 47 Ke ame siwo le tsitre ɖe afi ma la dometɔ ɖeka ɖe eƒe yi heda nunɔlagã ƒe kluvi eye wòkpa to nɛ. 48 Ke Yesu gblɔ na wo be: "Yiwo kple kpowoe mietsɔ va be yewoalém abe adzodala enea? 49 Menɔa mia gbɔ le gbedoxɔa me gbe sia gbe nɔa nu fiam, gake mielém kpɔ o.
Ke edzɔ alea be Ŋɔŋlɔawo nava eme. "
50 Eye eƒe nusrɔ̃lawo katã gblẽe ɖi hesi dzo.
51 Gake ɖekakpui aɖe si do aklalawu ko la kplɔe ɖo, eye ameawo di be yewoalée, 52 ke egblẽ eƒe aklalawua ɖi hesi amamae.
53 Azɔ wokplɔ Yesu yi nunɔlagã la gbɔ, eye nunɔlawo ƒe tatɔwo kple dumegãwo kpakple agbalẽfialawo katã va ɖi anyi.
54 Ke Petro le eyome le adzɔge ʋĩi heva keke nunɔlagã la ƒe aƒea me ke; eye wònɔ anyi ɖe subɔviawo gbɔ le dzo ƒum.
55 Ɣemaɣi la, nunɔlawo ƒe tatɔwo kple Sanhedrin blibo la le ame siwo aɖi ɖase si woatsɔ atso Yesu nu la dim, ne woawui, gake womekpɔ ɖeke o.
56 Le nyateƒe me la, ame geɖewo le aʋatsoɖase ɖim le eŋuti, gake wo dometɔ aɖeke ƒe ɖaseɖiɖi mesɔ kple nɔvia tɔ o.
57 Ame bubu aɖewo hã tsi tsitre hele aʋatsoɖase ɖim le eŋu be: 58 "Míesee wògblɔ be, ‘Magbã gbedoxɔ sia si wotsɔ asi wɔe la, eye le ŋkeke etɔ̃ me la, matu bubu si wometsɔ asi wɔe o.’ " 59 Gake le nya sia gɔ̃ hã me la, woƒe ɖaseɖiɖiwo mesɔ kple wo nɔewo tɔ o.
60 Mlɔeba nunɔlagã la tso ɖe tsitrenu le wo dome hebia Yesu be: "Mèle nya aɖeke gblɔ ge atsɔ aɖo eŋu oa?
Nya kawoe nye esi ame siawo tsɔ le nuwo tsomee? " 61 Ke ezi kpi, eye meɖo nya aɖeke ŋu o.
Eye nunɔlagã la gabiae be: "Wòe nye Yayratɔ la ƒe Vi Kristo laa? " 62 Yesu ɖo eŋu be: "Nyee; eye miakpɔ Amegbetɔvi la wòabɔbɔ nɔ Ŋusẽtɔ la ƒe ɖusime eye wòanɔ dziƒolilikpowo dzi gbɔna. " 63 Ale nunɔlagã la dze eƒe awuwo hegblɔ be: "Ðe ɖasefo bubuwo gahiã mía? 64 Miese busunya la.
Nya kae le mia si? " Wo katã wobu fɔe be edze ku.
65 Eye ame aɖewo de asi taɖeɖe me ɖe eŋu, ɖewo hã tsyɔ nu mo nɛ eye wotu kɔe gblɔ nɛ be: "Ne nyagblɔɖilae nènye la, ekema gblɔ ame si ƒo wò la na mí! "
Eye esi ʋɔnudrɔ̃ƒea ƒe dzɔlawo ƒo tome nɛ vɔ la, wokplɔe yii. 66 Ke esi Petro le aƒea ƒe xɔxɔnu le gɔmea la, nunɔlagã la ƒe dɔlanyɔnuwo dometɔ ɖeka va afi ma.
67 Esi wòkpɔ Petro wòle dzo ƒum la, ekpɔ eƒe ŋkume dũu hegblɔ be: "Wò hã ènɔ Yesu Nazaretetɔ sia ŋu. " 68 Ke esẽ nu gblɔ be: "Nyemenyae o, eye nyemese nya si gblɔm nèle hã gɔme o, " eye wòdo go yi mɔnu le xexe.
69 Esi dɔlanyɔnu la kpɔe le afi ma la, egade asi gbɔgblɔ me na ame siwo le tsitre ɖe afi ma la be: "Wo dometɔ ɖekae nye esia. " 70 Egasẽ nu.
Emegbe la, ame siwo le tsitre ɖe afi ma hã gblɔ na Petro be: "Nyateƒee, wo dometɔ ɖekae nènye, elabena Galileatɔ hãe nènye. " 71 Ke ede asi fiƒodenyawo gbɔgblɔ me heka atam ƒu edzi be: "Nyemenya ame sia si ŋuti miele nu ƒom le la o! " 72 Kasia koklo ku atɔ zi evelia, eye Petro ɖo ŋku nya si Yesu gblɔ nɛ la dzi be: "Hafi koklo naku atɔ zi eve la, àgbe nu le gbɔnye zi etɔ̃. " Eye eƒe dzi gbã, wòwó avi.
15:1-47
15 Le ŋufɔke ƒe fɔŋli la, nunɔlawo ƒe tatɔwo kple dumegãwo kpakple agbalẽfialawo, ɛ̃, Sanhedrin blibo la, de adaŋu, eye wobla Yesu hekplɔe yi na Pilato. 2 Eye Pilato biae be: "Wòe nye Yudatɔwo ƒe fia la? " Eɖo eŋu nɛ be: "Eya tututue nye ema nègblɔ. " 3 Ke nunɔlawo ƒe tatɔwo tsɔ nya geɖewo ɖe eŋu.
4 Azɔ Pilato gabiae be: "Mèle nya aɖeke ŋu ɖo ge oa? Kpɔ nya gbogbo siwo tsɔm wole ɖe ŋuwò ɖa. " 5 Ke Yesu megaɖo nya aɖeke ŋu o, eye wòwɔ nuku na Pilato ale gbegbe. 6 Ke le ŋutitotoŋkekenyui ɖe sia ɖe dzi la, eɖea asi le gamenɔla ɖeka si wobia la ŋu na wo.
7 Ɣemaɣi la, ŋutsu aɖe si woyɔna be Baraba la le gaxɔ me hekpe ɖe aglãdzela bubuwo ŋu, ame siawo wu ame le woƒe aglãdzedze ɖe dziɖuɖua ŋu me.
8 Eya ta ameha la va do hede asi Pilato biabia me be wòawɔ nu si wòwɔna na yewo ɖaa la. 9 Pilato bia wo be: "Miedi be maɖe asi le Yudatɔwo ƒe Fia la ŋu na mia? " 10 Elabena Pilato nya be ŋuʋaʋã tae nunɔlawo ƒe tatɔwo de Yesu asi ɖo.
11 Ke nunɔlawo ƒe tatɔwo ƒlɔ dzo ɖe ameha la te be woabia be wòaɖe asi le Baraba boŋ ŋuti na yewo.
12 Eye Pilato gabia wo be: "Ekema nu kae mawɔ ame si mieyɔna be Yudatɔwo ƒe Fia la? " 13 Wogado ɣli be: "Hee ɖe ati ŋu! " 14 Ke Pilato gabia wo be: "Nu ka tae? Nu vɔ̃ɖi kae wòwɔ? "
Ðeko wogado ɣli sesĩe wu be: "Hee ɖe ati ŋu! " 15 Eye esi Pilato di be yeadze ameha la ŋu ta la, eɖe asi le Baraba ŋu na wo; eye esi wòna woƒo Yesu kple atam vɔ la, eɖe asi le eŋu be woahee ɖe ati ŋu.
16 Azɔ asrafoawo kplɔe yi nutodziɖula la ƒe fiasãa ƒe xɔxɔnu, eye woyɔ asrafoha blibo la ƒo ƒu.
17 Wodo awu hɛ̃ aɖe nɛ, eye wotsɔ ŋù lɔ̃ fiakuku ɖɔ nɛ; 18 eye wole ɣli dom le gbɔgblɔm nɛ be: "Míedo gbe na wò, Yudatɔwo ƒe Fia! " 19 Eye wotsɔ aɖa nɔ tame ƒom nɛ, woɖe ta ɖe eŋu, eye wodze klo hebɔbɔ nɛ. 20 Mlɔeba esi woɖu fewu le eŋu vɔ la, woɖe awu hɛ̃ la le eŋu, eye wogatsɔ eƒe awudziwuiwo do nɛ.
Eye wokplɔe do goe be woahee ɖe ati ŋu.
21 Eye wozi Simon, Kirenetɔ, si tso eme va yina, ame si tso agbleta gbɔna, eye wònye Aleksandro kple Rufo fofo la dzi be wòatsɔ Yesu ƒe fuwɔameti la. 22 Eye wokplɔe va teƒe si woyɔna be Golgata, si gɔmee nye "Ametakoliƒe. " 23 Wotsɔ wain si wotsaka kple mire la nɛ le afi ma, gake menoe o.
24 Eye wohee ɖe ati ŋu, wodzidze nu ɖe eƒe awuwo dzi be woakpɔ esi ame sia ame axɔ, eye woma wo.
25 Gaƒoƒo etɔ̃lia mee wohee ɖe ati ŋu.
26 Eye woŋlɔ nya si wotsɔ tso enu la be: "Yudatɔwo ƒe Fia La. " 27 Wohe adzodala eve hã ɖe ati ŋu kpe ɖe eŋu le eƒe axawo dzi, ɖeka le eƒe ɖusime, eye evelia le eƒe miame. 28 29 Eye ame siwo to teƒea va yina la dzui, heʋuʋu ta gblɔ be: "Hoo na wò!
Wò ame si gblɔ be yeamu gbedoxɔa aƒu anyi ahagbugbɔe atu le ŋkeke etɔ̃ me, 30 ɖe ɖokuiwò ne nàɖi tso fuwɔametia ŋu. " 31 Nenema kee nunɔlawo ƒe tatɔwo kple agbalẽfialawo hã le fewu ɖum le eŋu le gbɔgblɔm na wo nɔewo be: "Exɔ na ame bubuwo; mate ŋu axɔ na eɖokui o! 32 Kristo, Israel ƒe Fia, neɖi tso fuwɔametia ŋu míakpɔ azɔ, ne míaxɔ edzi ase. " Ame siwo wohe ɖe ati ŋu le exa hã do vloe.
33 Esi gaƒoƒo adelia ɖo la, viviti do ɖe anyigba ma katã dzi va se ɖe gaƒoƒo asiekelia dzi.
34 Eye le gaƒoƒo asiekelia dzi la, Yesu do ɣli sesĩe be: "Eli, Eli, lama sabaktani? " si gɔmee nye: "Nye Mawu, nye Mawu, nu ka ŋuti nègblẽm ɖi? " 35 Esi ame siwo le tsitre ɖe egbɔ dometɔ aɖewo see la, wogblɔ be: "Kpɔ ɖa!
Ele Eliya yɔm. " 36 Ke ame aɖe ƒu du tsɔ ƒumekutsa de wain tsitsi me, etsɔe ɖo aɖa nu, eye wòtsɔe nɛ be wòano hegblɔ be: "Miɖe asi le eŋu!
Mina míakpɔe ɖa be Eliya ava ɖee le atia ŋu hã. " 37 Ke Yesu do ɣli sesĩe, eye wòku.
38 Eye gbedoxɔmetsovɔ la dze ɖe eve tso etame va se ɖe egɔme.
39 Ke esi asrafomegã si le tsitre dze ŋgɔe la kpɔ nu siwo dzɔ hafi wòku la, egblɔ be: "Mawu ƒe Vie ame sia nye vavã. "
40 Nyɔnu aɖewo hã le adzɔge le nu kpɔm, wo dometɔ aɖewoe nye Maria Magdalatɔ kple Maria, si nye Yakobo Suetɔ kple Yose dada, kpakple Salome; 41 ame siawoe kplɔnɛ ɖo hesubɔnɛ esime wònɔ Galilea, eye nyɔnu bubu geɖe siwo kplɔe ɖo va Yerusalem hã kpe ɖe wo ŋu.
42 Ke le fiẽ me, esi wònye Dzadzraɖoŋkeke si nye ŋkeke si doa ŋgɔ na Sabat la ta la, 43 Yosef si tso Arimatia, ame si nye Adaŋudeha la me tɔ xɔŋkɔ aɖe la va, ame si ŋutɔ hã le Mawu Fiaɖuƒe la lalam. Edo dzi yi Pilato gbɔ ɖabia Yesu ƒe kukua.
44 Ke Pilato di be yeanya ne eku xoxo, eya ta eyɔ asrafomegãa hebiae se be ɖe Yesu ku xoxo mahã. 45 Eye esi asrafomegã la ɖo kpe edzi nɛ la, eɖe mɔ na Yosef be wòaxɔ ame kukua.
46 Eya ta eƒle aklala biɖibiɖi, eye wòɖe Yesu le atia ŋu, exatsa aklala biɖibiɖi la ɖe eŋu, eye wòtsɔe mlɔ yɔdo si woɖe ɖe agakpe me la me; eye wòmli kpe xe yɔdoa nu.
Marko 16:1-8
16 Eya ta esi Sabat la va yi vɔ la, Maria Magdalatɔ kple Maria si nye Yakobo dada kpakple Salome woƒle atike ʋeʋĩwo be yewoayi aɖasi na Yesu ƒe kukua.
2 Eye le kwasiɖaa ƒe ŋkeke gbãtɔ ƒe ŋdi kanya esi agu dze la, wova yɔdo la to.
3 Eye wonɔ wo nɔewo biam be: "Ame kae amli kpea ɖa le yɔdoa nu na mí? " 4 Ke esi wofɔ kɔ dzi la, wokpɔe be womli kpea ɖa xoxo, togbɔ be elolo ŋutɔ hã.
5 Esi woge ɖe yɔdoa me la, wokpɔ ɖekakpui aɖe wòbɔbɔ nɔ ɖusime le awu ʋlaya ɣi me, eye dzidzi ƒo wo.
6 Egblɔ na wo be: "Dzidzi megaƒo mi o.
Menya be Yesu Nazaretetɔ si wohe ɖe ati ŋu la dim miele.
Wofɔe ɖe tsitre. Mele afi sia o.
Mikpɔ afi si wotsɔe mlɔ la ɖa! 7 Ke miheyi ɖagblɔ na eƒe nusrɔ̃lawo kple Petro be, ‘Edze mia ŋgɔ yina Galilea.
Afi mae miakpɔe le, abe ale si wògblɔe na mi ene.’ " 8 Eye esi wodo go la, wode afɔ du me tso yɔdo la gbɔ, henɔ dzodzom nyanyanya kple vɔvɔ̃ gã aɖe.
Eye womegblɔ nya aɖeke na ame aɖeke o, elabena vɔvɔ̃ lé wo.
Luka
1:1-80
1 Mekpɔe be ame geɖewo dze agbagba ŋlɔ nu tso nudzɔdzɔ ŋutɔŋutɔ siwo dzi míexɔ se bliboe la ŋu, 2 abe ale si ko ame siwo kpɔ nu siawo teƒe kple ŋku le gɔmedzedzea me eye wozu nya la ƒe dɔlawo la gblɔe na mí ene. 3 Eya ta meku nuwo katã me tsitotsito tso gɔmedzedzea me, eye nye hã meɖoe be maŋlɔ wo ɖe ɖoɖo nu aɖo ɖe wò, bubutɔ Teofilo, 4 ale be nàkpɔ kpeɖodzi be nyateƒee nu siwo wofia wò la nye. 5 Nunɔla aɖe nɔ anyi le Yudea-fia Herodes ŋɔli, eŋkɔe nye Zakariya eye wòtso Abiya ƒe hatsotso la me. Eɖe Aron vinyɔnuwo dometɔ ɖeka, si ŋkɔe nye Elizabet. 6 Wo ame evea siaa nye ame dzɔdzɔewo le Mawu ŋkume, eye wowɔna ɖe Yehowa ƒe sewo kple ɖoɖowo katã dzi mokakamanɔŋui.
7 Ke vi mele wo si o, elabena Elizabet tsi ko, eye wo kple evea wotsi xɔ ƒe geɖe.
8 Ke esi wòɖo woƒe hatsotsoa dzi, eye Zakariya le nunɔladɔ wɔm le Mawu ŋkume 9 abe ale si wòle le nunɔlawo ƒe ɖoɖoa nu ene la, eɖo Zakariya dzi be wòage ɖe Yehowa ƒe gbedoxɔa me ado dzudzɔ ʋeʋĩ.
10 Ameha blibo la le gbe dom ɖa le xexe le gaƒoƒo si me wòle dzudzɔa dom.
11 Eye Yehowa ƒe dɔla ɖe eɖokui fiae hele tsitre ɖe dzudzɔdomlekpuia ƒe ɖusime.
12 Esi Zakariya kpɔe la, eɖi vo, eye vɔvɔ̃ ɖoe. 13 Ke mawudɔla la gblɔ nɛ be: "Zakariya, mègavɔ̃ o, elabena wose wò kokoƒoƒo la, srɔ̃wò Elizabet adzi ŋutsuvi na wò, eye nàna ŋkɔe be Yohanes.
14 Ana nàkpɔ dzidzɔ ahatso aseye, eye ame geɖewo akpɔ dzidzɔ ɖe eƒe dzidzi ŋu, 15 elabena anye gã le Yehowa ŋkume. Ke ɖevi la megano wain alo aha sesẽ aɖeke kura o, eye gbɔgbɔ kɔkɔe ayɔe fũu hafi woava dzii gɔ̃ hã, 16 eye wòatrɔ Israel-vi geɖewo ɖe Yehowa, woƒe Mawu la ŋu. 17 Azɔ hã adze Mawu ŋgɔ ava le Eliya ƒe gbɔgbɔ kple ŋusẽ me, be wòatrɔ fofowo ƒe dzi ɖe viwo ŋu, eye wòatrɔ ame maɖotowo ɖe ame dzɔdzɔewo ƒe nunya vavãtɔ ŋu, be wòadzra dukɔ la ɖo ɖi wòasu te na Yehowa. " 18 Eye Zakariya bia mawudɔla la be: "Aleke mawɔ aka ɖe nu sia dzi?
Elabena meku amegã, eye srɔ̃nye hã tsi xɔ ƒe geɖe. " 19 Mawudɔla la ɖo eŋu nɛ be: "Nyee nye Gabriel, ame si nɔa tsitre ɖe Mawu ŋkume, edɔm be mava ƒo nu kpli wò, eye magblɔ nya nyui la na wò.
20 Ke kpɔ ɖa, wò aɖe atu, eye màgate ŋu aƒo nu o, va se ɖe gbe si gbe nu siawo va eme, elabena mèxɔ nye nya siwo le eme va ge le woƒe ɣeyiɣi ɖoɖi dzi la dzi se o. " 21 Le ɣeyiɣi ma katã me la, dukɔ la le Zakariya lalam, eye wòwɔ nuku na wo be etsi gbedoxɔa me nenema gbegbe.
23 Esi eƒe subɔsubɔdɔ kɔkɔea ƒe ŋkekeawo wu enu la, edzo yi aƒe me.
24 Le ŋkeke aɖewo megbe la, srɔ̃a Elizabet fɔ fu, eye wòɣla eɖokui ɣleti atɔ̃ sɔŋ hegblɔ be: 25 "Aleae Yehowa wɔ nu ɖe ŋunye le ŋkeke siawo me. Etrɔ susu ɖe ŋunye be yeaɖe nye ŋukpe ɖa le amewo dome. " 26 Le eƒe fufɔfɔ ƒe ɣleti adelia me la, Mawu dɔ eƒe dɔla Gabriel ɖe Galilea du si woyɔna be Nazaret me, 27 ɖe ɖetugbui leaƒe aɖe si ŋugbe wodo na ŋutsu aɖe si ŋkɔe nye Yosef, tso David ƒe me la gbɔ, eye ɖetugbui leaƒe la ŋkɔe nye Maria.
28 Esi mawudɔla la va egbɔ la, egblɔ be: "Medo gbe na wò, wò, ame si nu wove ŋutɔ, Yehowa li kpli wò. " 29 Ke eɖi vo ŋutɔ le nya la ŋuti, eye wòbu tame le nu si gbedoname sia fia la ŋu.
30 Eye mawudɔla la gblɔ nɛ be: "Mègavɔ̃ o, Maria, elabena Mawu ve nuwò.
31 Kpɔ ɖa, èle fu fɔ ge adzi ŋutsuvi, eye nàna ŋkɔe be Yesu.
32 Eya anye gã, eye woayɔe be Dziƒoʋĩtɔ la ƒe Vi, eye Yehowa Mawu atsɔ fofoa David ƒe fiazikpui la anɛ, 33 aɖu fia ɖe Yakob ƒe aƒe la dzi tegbee, eye nuwuwu manɔe na eƒe Fiaɖuƒe la o. "
34 Ke Maria bia mawudɔla la be: "Aleke nu sia ate ŋu ava eme esi nyemenya ŋutsu o? " 35 Mawudɔla la ɖo eŋu nɛ be: "Gbɔgbɔ kɔkɔe ava dziwò, eye Dziƒoʋĩtɔ la ƒe ŋusẽ ado vɔvɔli ɖe dziwò.
Eya ta woayɔ vi si dzi ge nàla la be kɔkɔetɔ, Mawu ƒe Vi.
36 Eye kpɔ ɖa, wò ƒometɔ Elizabet si ku nyagã la hã fɔ fu le ŋutsuvi dzi ge, eye esiae nye ɣleti adelia na eya ame si woyɔna be konɔ la; 37 elabena Mawu ƒe nya aɖeke mado kpo emevava o. " 38 Eye Maria gblɔ be: "Kpɔ ɖa, Yehowa ƒe dɔlanyɔnue menye!
Neva eme nam le wò nya la nu. "
Ale mawudɔla la dzo le egbɔ.
39 Ale le ŋkeke mawo me la, Maria tso eye wòɖe abla yi tonuto la me le Yuda du aɖe me, 40 eye wòge ɖe Zakariya ƒe me hedo gbe na Elizabet.
41 Ke esi Elizabet se Maria ƒe gbedonamea la, vidzĩ la ti kpo le eƒe dɔ me, eye gbɔgbɔ kɔkɔe yɔ Elizabet fũu 42 eye wòdo ɣli gblɔ be: "Woayra wò le nyɔnuwo dome, eye woayra wò dɔmevi la! 43 Aleke wòdzɔe be mɔnukpɔkpɔ sia su asinye be nye Aƒetɔ dada va gbɔnye? 44 Kpɔ ɖa, esi mese wò gbedoname ko la, vidzĩ la ti kpo le nye dɔ me kple dzidzɔ.
45 Eye dzidzɔtɔe nye nyɔnu si xɔe se, elabena nya siwo wogblɔ nɛ tso Yehowa gbɔ la, ava eme bliboe. " 46 Eye Maria gblɔ be: "Nye luʋɔ le Yehowa dom ɖe dzi, 47 eye nye gbɔgbɔ mate ŋu adzudzɔ aseyetsotso ɖe Mawu, nye Xɔla la ŋu o, 48 elabe ekpɔ eƒe dɔlanyɔnu ƒe ame gblɔe nyenye ɖa.
Elabena kpɔ ɖa, tso fifia la, dzidzimewo katã ayɔm be dzidzɔtɔ, 49 elabena Ŋusẽtɔ la wɔ nu dzɔtsuwo nam, eye eƒe ŋkɔ le kɔkɔe, 50 eƒe nublanuikpɔkpɔ le ame siwo vɔ̃nɛ la dzi tso dzidzime yi dzidzime.
51 Etsɔ eƒe alɔ wɔ nu dzɔtsuwo, eka ame siwo doa wo ɖokuiwo ɖe dzi le woƒe dzimesusuwo me la hlẽ.
52 Eɖe ŋusẽtɔwo ɖa le zi dzi, eye wòdo ame tsɛwo ɖe dzi; 53 etsɔ nu nyuiwo ɖi ƒo na dɔwuitɔwo taŋ, ke edo mɔ kesinɔtɔwo ya asi ƒuƒlui.
54 Ekpe ɖe eƒe subɔla Israel ŋu, eye wòɖo ŋku eƒe nublanuikpɔkpɔ nɛ 55 tegbee la dzi, abe ale si wògblɔe na mía tɔgbuiwo, na Abraham kple eƒe dzidzimevi la ene la dzi. " 56 Maria nɔ egbɔ anɔ abe ɣleti etɔ̃ ene, eye wòtrɔ yi aƒe.
57 Ke Elizabet ƒe vidziɣi ɖo, eye wòdzi ŋutsuvi. 58 Eƒe aƒelikawo kple ƒometɔwo se be Yehowa kpɔ nublanui nɛ geɖe ŋutɔ, eye wokpɔ dzidzɔ kplii.
59 Le ŋkeke enyia gbe la, wova be woatso aʋa na ɖevi la, eye wodi be yewoatsɔ fofoa Zakariya ŋkɔ nɛ.
60 Gake dadaa gblɔ be: "Gbeɖe, ke boŋ woayɔe be Yohanes. " 61 Eye wogblɔ nɛ be: "Wò ƒometɔ aɖeke metsɔ ŋkɔ sia kpɔ o ɖe! " 62 Eye wowɔ dzesi na fofoa biae be ŋkɔ kae wòdi be woatsɔ na ɖevi la hã.
63 Eya ta ebia be woatsɔ nuŋlɔkpe na ye, eye wòŋlɔ ɖe edzi be: "Eŋkɔe nye Yohanes. "
Esia wɔ moyaa na wo katã. 64 Enumake eƒe nu ʋu, eye eƒe aɖeka ɖɔ ɖo, eye wòde asi nuƒoƒo me hele Mawu kafum.
65 Ale vɔvɔ̃ ɖo woƒe aƒelikawo katã, eye amewo ƒo nu le nu siawo ŋu le Yudea tonuto blibo la katã me.
66 Eye ame siwo katã see la lé nya siawo ɖe woƒe dzi me le gbɔgblɔm be: "Nu ka gɔ̃e ɖevi sia ava zu? "
Elabena Yehowa ƒe asi le ɖevi la dzi vavã.
67 Eye gbɔgbɔ kɔkɔe yɔ fofoa Zakariya fũu wògblɔ nya ɖi be: 68 "Woakafu Yehowa, Israel ƒe Mawu la, elabena etrɔ susu ɖe eƒe amewo ŋu, eye wòɖe wo.
69 Ena xɔxɔ ƒe dzo do na mí le eƒe subɔla David ƒe me, 70 abe ale si ko wògblɔ to eƒe blemanyagblɔɖila kɔkɔewo dzi 71 be yeaɖe mí tso míaƒe ketɔwo kple ame siwo katã lé fu mí la si me; 72 yeakpɔ nublanui le mía tɔgbuiwo ta, eye yeaɖo ŋku yeƒe nubabla kɔkɔe la dzi ene.
73 Esiae nye atam si wòka na mía tɔgbui Abraham, 74 be ne yeɖe mí tso míaƒe futɔwo si me vɔ la, yeana mɔnukpɔkpɔ mí míawɔ subɔsubɔdɔ kɔkɔe na ye vɔvɔ̃manɔmee 75 le ye ŋkume, le nuteƒewɔwɔ kple dzɔdzɔenyenye me le míaƒe agbemeŋkekewo katã me.
76 Ke wò, vinye, woayɔ wò be Dziƒoʋĩtɔ la ƒe nyagblɔɖila, elabena àdze Yehowa ŋgɔ adzra eƒe mɔwo dzi ɖo, 77 àna eƒe amewo nadze si xɔname, si ava to woƒe nu vɔ̃wo tsɔtsɔ ke me, 78 le mía Mawu ƒe dɔmetɔtrɔ gã la ta.
Dɔmetɔtrɔ sia ana agudzedze natso dziƒo ava kpɔ mí ɖa, 79 be wòana kekeli ame siwo bɔbɔ nɔ viviti kple ku ƒe vɔvɔli me, eye wòafia mɔ míaƒe afɔwo le ŋutifafa ƒe mɔ dzi. "
80 Eye ɖevi la tsi hekpɔ ŋusẽ le gbɔgbɔ la me, eye wònɔ gbedzi va se ɖe gbe si gbe wòɖe eɖokui fia Israel le dutoƒo.
2:1-52
2 Ke le ŋkeke mawo me la, Kaisaro Augusto de se be woaŋlɔ anyigbadzinɔlawo katã ŋkɔ. 2 (Ŋkɔŋɔŋlɔ gbãtɔ sia va eme esime Kirenio nye nutodziɖula le Siria.) 3 Eye amewo katã yi wo de be woaŋlɔ yewoƒe ŋkɔ.
4 Yosef hã tso le Nazaret dua me le Galilea yi David ƒe du si woyɔna be Betlehem la me le Yudea, elabena David ƒe aƒe kple ƒomea me tɔ wònye. 5 Eya kple Maria, ame si wotsɔ nɛ wòɖe abe ale si wodo eƒe ŋugbe nɛ ene eye fu tsi ɖe eƒo azɔ lae yi be woaŋlɔ yewoƒe ŋkɔ.
6 Esime wole afi ma la, eƒe vidziɣi ɖo.
7 Eye wòdzi ŋutsuvi, si nye eƒe ŋgɔgbevi, eye wòxatsa avɔ ɖe eŋu hetsɔe mlɔ lãnuɖunu me, elabena womekpɔ teƒe le amedzrodzeƒe o.
8 Alẽkplɔlawo hã le nuto ma ke me le gbedzi le woƒe lãhawo ŋu dzɔm le zã me. 9 Kasia Yehowa ƒe dɔla va tsi tsitre ɖe wo gbɔ, eye Yehowa ƒe ŋutikɔkɔe klẽ ƒo xlã wo, eye vɔvɔ̃ ɖo wo ŋutɔ.
11 Elabena wodzi ɖela, si nye Kristo Aƒetɔ la, na mi egbea le David ƒe du la me.
12 Eye esia anye dzesi na mi: Miakpɔ vidzĩ si ŋu woxatsa avɔ ɖo, eye wotsɔe mlɔ lãnuɖunu me. " 13 Enumake dziƒoʋakɔ gã aɖe va kpe ɖe mawudɔla la ŋu eye wole Mawu kafum le gbɔgblɔm be: 14 "Ŋutikɔkɔe na Mawu le dziƒo boo, eye ŋutifafa nanɔ anyi kple ame siwo ŋu wòkpɔa ŋudzedze ɖo le anyigba dzi. "
15 Esi mawudɔlawo dzo le wo gbɔ yi dziƒo la, alẽkplɔlawo gblɔ na wo nɔewo be: "Mina míayi Betlehem, ne míakpɔ nu si dzɔ, si Yehowa ɖe fia mí la ɖa. " 16 Ale woɖe abla yi, eye wokpɔ Maria kple Yosef kpakple vidzĩ si le anyimlɔƒe le lãnuɖunu me la. 17 Esi wokpɔ esia la, woƒo nu le nya si wogblɔ na wo tso ɖevi sia ŋuti la ŋu na amewo.
20 Emegbe alẽkplɔlawo trɔ dzo, eye wonɔ Mawu dom ɖe dzi henɔ ekafum ɖe nu siwo katã wose kple nu siwo wokpɔ la ta, abe ale si ko wogblɔe na wo ene.
21 Le ŋkeke enyia gbe, esi ɣeyiɣi de be woatso aʋa nɛ la, wotsɔ ŋkɔ nɛ be Yesu, ŋkɔ siae mawudɔlaa gblɔ be woayɔ nɛ hafi wova fɔ eƒe fu.
22 Eye esi ɣeyiɣi si wòle be woakɔ wo ŋuti le Mose ƒe Sea nu de la, wokɔe yi Yerusalem be woatsɔe aɖo Yehowa ŋkume, 23 abe ale si woŋlɔe ɖe Yehowa ƒe Se la me ene be: "Woayɔ ŋgɔgbeviŋutsu ɖe sia ɖe be Yehowa ƒe nu kɔkɔe. " 24 Eye wosa vɔa abe ale si wogblɔe ɖe Yehowa ƒe Se la me ene be: "akpakpa eve alo ahɔnɛvi eve. "
25 Eye kpɔ ɖa, ŋutsu aɖe le Yerusalem, si ŋkɔe nye Simeon, ŋutsu sia nye ame dzɔdzɔe kple mawuvɔ̃la, eye wòle mɔ kpɔm na Israel ƒe akɔfafa, eye gbɔgbɔ kɔkɔe la le edzi.
26 Mawu ɖee fiae to gbɔgbɔ kɔkɔe la dzi hã be maku o va se ɖe esime wòakpɔ Yehowa ƒe Kristo la hafi.
27 Gbɔgbɔ la na wòva gbedoxɔa me; eye esi Yesu, ɖevi sue la, dzilaawo kɔe vɛ be woawɔ nu siwo Sea bia nɛ la, 28 exɔ ɖevi la ɖe eƒe abɔwo dome, eye wòkafu Mawu gblɔ be: 29 "Azɔ Aƒetɔ Dziɖulagã, èɖe mɔ na wò kluvi la be wòaku le ŋutifafa me abe ale si nègblɔe ene, 30 elabena nye ŋkuwo kpɔ wò xɔxɔ 31 si nèdzra ɖo le dukɔwo katã ŋkume la, 32 kekeli si aɖe nu si tsyɔ ŋkume na dukɔwo la ɖa, eye wònye wò dukɔ Israel ƒe ŋutikɔkɔe. " 33 Eye nya siwo gblɔm wòle tso ɖevia ŋu la wɔ moyaa na fofoa kple dadaa.
34 Simeon yra woawo hã, eye wògblɔ na Maria, ɖevi la dada, be: "Kpɔ ɖa!
Woɖo ɖevi sia anyi hena ame geɖewo ƒe anyidzedze kple ame geɖewo ƒe dodoɖedzi le Israel, eye wòanye dzesi si ŋu amewo aƒo nu atsi tsitre ɖo 35 (ɛ̃, yi legbe aɖe aƒo ɖe wò ) ne woaɖe ame geɖewo ƒe dzimesusuwo afia. "
36 Ke nyɔnunyagblɔɖila aɖe li, si ŋkɔe nye Hana, eye wònye Fanuel vi tso Aser-toa me.
Nyɔnu sia tsi xɔ ƒe geɖe eye eya kple srɔ̃a wonɔ anyi ƒe adre le wo nɔewo ɖeɖe vɔ megbe, 37 eye azɔ enye ahosi si xɔ ƒe blaenyi vɔ ene.
Eƒe afɔ metsona le gbedoxɔa me gbeɖe o, eye wònɔa subɔsubɔdɔ kɔkɔe dzi zã kple keli, etsia nu dɔna henɔa kokoƒoƒo dzi.
38 Le gaƒoƒo ma tututu me la, ete ɖe wo ŋu, eye wòde asi akpedada me na Mawu hele nu ƒom tso ɖevi la ŋu na ame siwo katã le Yerusalem ƒe ɖeɖe la lalam.
39 Esi wowɔ nu siwo katã Yehowa ƒe Se la bia vɔ la, wotrɔ yi woawo ŋutɔ ƒe du Nazaret me le Galilea.
40 Eye ɖevi la le tsitsim hele ŋusẽ kpɔm, nunya yɔe fũu, eye Mawu ƒe amenuveve le edzi.
41 Ke Yesu dzilawo yia Yerusalem ƒe sia ƒe ɖaɖua Ŋutitotoŋkekenyuia.
42 Esi wòxɔ ƒe wuieve la, wogayi ŋkekenyuia ɖuƒe abe ale si wowɔnɛ ɖaa ene.
43 Esi woɖu ŋkekenyuia vɔ, eye wotrɔ gbɔna la, Yesu ŋutsuvi la tsi Yerusalem, gake edzilawo menya o.
44 Wobui be ele ameha si le mɔa zɔm la dome, eya ta wozɔ ŋkeke ɖeka ƒe mɔ, emegbe hafi wova te edidi le ƒometɔwo kple ame nyanyɛwo dome.
45 Gake esi womekpɔe o la, wotrɔ yi Yerusalem va dii nyuie.
46 Ke le ŋkeke etɔ̃ megbe la, wova ke ɖe eŋu le gbedoxɔa me wòbɔbɔ nɔ nufialawo dome le to ɖom wo eye wòle nya biam wo.
47 Gake ame siwo katã le to ɖomee la ƒe mo wɔ yaa le eƒe nugɔmesese kple eƒe ŋuɖoɖowo ŋuti.
48 Ke esi edzilawo kpɔe la, woƒe mo wɔ yaa, eye dadaa gblɔ nɛ be: "Vinye, nu ka ŋuti nèwɔ nu ɖe mía ŋu alea?
Kpɔ ɖa, nye kple fofowò míetsi dzi di wò ʋuu. " 49 Ke ebia wo be: "Nu ka tae miele diyem?
Mienyae be ele be manɔ Fofonye ƒe me oa? " 50 Ke hã womese nya si wògblɔ na wo la gɔme o.
51 Ale wòyi kpli wo, eye wotrɔ gbɔ va Nazaret, eye wòyi edzi bɔbɔ eɖokui na wo.
Ke dadaa dzra nya siawo katã ɖo nyuie ɖe eƒe dzi me.
52 Eye Yesu le tsitsim, eƒe nunya hã le dzidzim ɖe edzi, eye eƒe nu nyo Mawu kple amewo siaa ŋu. Luka
Miganɔ gbɔgblɔm le mia ɖokuiwo me be, ‘Abraham ye nye mía fofo’ o.
Elabena mele egblɔm na mi be, Mawu ate ŋu ana viwo nado tso kpe siawo me na Abraham.
9 Le nyateƒe me la, wotsɔ fía ɖo atiawo ƒe ke dzi xoxo.
Eya ta ati sia ati si metsea ku nyui o la, woalãe ade dzo me. "
Eye wògblɔna na wo be: "Migawɔ ŋlɔmi le ame aɖeke ŋu o, eye migatso ame aɖeke nu alakpatɔe o, ke boŋ nu siwo wonana mi la nadze mia ŋu. "
Eya atsɔ gbɔgbɔ kɔkɔe kple dzo anyrɔ mi.
17 Eƒe lugbɔnu le esi, be wòakplɔ eƒe nukuƒoƒe keŋkeŋ, eye wòaƒo lu la nu ƒu ɖe eƒe nudzraɖoƒe, ke tsroa ya la, atɔ dzoe kple dzo si womatsi o. "
18 Egaxlɔ̃ nu ameawo le nu bubu geɖewo ŋuti, eye wòle nya nyui la gblɔm na wo. 19 Ke esi Yohanes ka mo na nutodziɖula Herodes le nɔvia srɔ̃ Herodia kple nu vɔ̃ɖi siwo katã Herodes wɔ ŋuti la, 20 nu vɔ̃ɖi bubu si wògawɔ kpe ɖe esiawo ŋu lae nye be elé Yohanes de gaxɔ me. 21 Ke esi wonyrɔ ameawo katã vɔ la, wonyrɔ Yesu hã.
23 Esi Yesu dze eƒe dɔa gɔme la, exɔ abe ƒe blaetɔ̃ ene, eye le amewo ƒe susu nu la, enye
Yosef vi,Eli vi,24 Matat viLewi vi,Melki vi,Yanai vi,Yosef vi,25 Matatia vi,Amos vi,Nahum vi,
Esli vi,Nagai vi,26 Maat vi,Matatia vi,Semeyin vi,Yosek vi,Yoda vi,27 Yoanan vi,Resa vi,Zerubabel vi, Sealtiel vi,Neri vi,28 Melki vi,Adi vi,Kosam vi,Elmadam vi,Er vi,29 Yesu vi,Eliezer vi,
Yorim vi,Matat vi,Lewi vi,30 Simeon vi,Yuda vi,Yosef vi,Yonam vi,Eliyakim vi, 31 Melea vi,Mena vi,Matata vi,Natan vi,David vi,32 Isai vi,Obed vi,Boaz vi,Salmon vi, Nahason vi, 33 Aminadab vi,Arni vi,Hezron vi,Perez vi,Yuda vi,34 Yakob vi,Isak vi,Abraham vi,
Tera vi,Nahor vi,35 Serug vi,Reu vi,Peleg vi,Eber vi,Sela vi,36 Kainan vi,Arpaksad vi,Sem vi, Noa vi, Lamek vi, 37 Metusala vi, Enok vi, Yared vi, Mahalaleel vi, Kainan vi, 38 Enos vi, Set vi, Adam vi, Mawu ƒe vi.
Luka
4:1-44
4 Ke Yesu si gbɔgbɔ kɔkɔe yɔ fũu la trɔ tso Yordan-tɔsisia nu, eye gbɔgbɔ la kplɔe yi teƒeteƒewo le gbedadaƒo 2 ŋkeke blaene, eye Abosam tee kpɔ.
Meɖu naneke hã le ŋkeke mawo me o, eya ta esi ŋkekeawo wu enu la, dɔ wui. 3 Eye Abosam gblɔ nɛ be: "Ne Mawu ƒe vie nènye la, ekema gblɔ na kpe sia be wòatrɔ azu abolo. " 4 Ke Yesu ɖo eŋu nɛ be: "Woŋlɔ ɖi be, ‘Menye abolo ɖeɖe ko nu amegbetɔ anɔ agbe ɖo o.’ "
5 Ekplɔe yi teƒe kɔkɔ aɖe eye wòɖe anyigbadzifiaɖuƒewo katã fiae le ɣeyiɣi kpui aɖe ko me.
6 Eye Abosam gblɔ nɛ be: "Matsɔ ŋusẽ siawo katã kple woƒe ŋutikɔkɔe ana wò, elabena nyee wotsɔe de asi na, eye matsɔ wo ana ame sia ame si melɔ̃.
7 Eya ta wò la, ne ède ta agu nam la, wo katã azu tɔwò. " 8 Yesu ɖo eŋu nɛ be: "Woŋlɔ ɖi be, ‘Yehowa wò Mawue nàde ta agu na, eye eya ɖeka koe nàsubɔ.’ "
9 Egakplɔe yi Yerusalem eye wòtsɔe ɖo gbedoxɔ la tame hegblɔ nɛ be: "Ne Mawu ƒe vie nènye la, ekema ti kpo tso afi sia nàɖadze anyigba, 10 elabena woŋlɔ ɖi be, ‘Ade se na eƒe dɔlawo le ŋutiwò, be woakpɔ tawò,’ 11 eye, ‘Woaxe wò kple woƒe asiwo be nàgatsɔ wò afɔ axlã ɖe kpe o.’ " 12 Yesu ɖo eŋu nɛ be: "Wogblɔ be, ‘Mègate Yehowa wò Mawu kpɔ o.’ " 13 Eye esi Abosam wu tetekpɔawo katã nu la, edzo le egbɔ hena ɣeyiɣi bubu si agasɔ nɛ.
14 Eye Yesu gbugbɔ yi Galilea le gbɔgbɔ la ƒe ŋusẽ me. Eŋu nya nyui ɖi hoo le afi ma nutoa katã me.
15 Eye wòde asi nufiafia me le woƒe ƒuƒoƒewo, eye amewo katã kafui.
16 Eyi Nazaret, afi si wonyii le, eye abe ale si wòlɔ̃a wɔwɔ le Sabat ŋkeke dzi ene la, eyi ƒuƒoƒe la, eye wòtsi tsitre be yeaxlẽ nu.
17 Eya ta wotsɔ nyagblɔɖila Yesaya ƒe agbalẽ xatsaxatsa la nɛ, eye wòʋu agbalẽ xatsaxatsa la hekpɔ teƒe si woŋlɔ ɖo be: 18 "Yehowa ƒe gbɔgbɔ le dzinye, elabena esi ami nam be magblɔ nya nyui na ame dahewo.
Edɔm be maɖe gbeƒã ablɔɖe na ame siwo woɖe aboyoe, mana ŋkuagbãtɔwo nakpɔ nu, mana ablɔɖe ame siwo wote ɖe anyi, 19 eye maɖe gbeƒã Yehowa ƒe amenuveƒe la. " 20 Azɔ eŋlɔ́ agbalẽa hetsɔe de asi na subɔvi la, eye wòbɔbɔ nɔ anyi; eye ame siwo katã le ƒuƒoƒea la fɔ ŋku ɖe edzi dzoɣlii.
21 Eye wògblɔ na wo be: "Ŋɔŋlɔ sia si miese fifi laa la va eme egbea. "
22 Eye wo katã woɖi ɖase nyui tso eŋu, eye nya vivi siwo le dodom le eƒe nu me la wɔ nuku na wo, eye wobia be: "Menye Yosef ƒe vi lae nye esia oa? " 23 Egblɔ na wo be: "Ðikeke aɖeke mele eme o be miagblɔ nya sia ɖe ŋunye be, ‘Gbedala, da gbe le ɖokuiwò ŋu.
Nu siwo míese be wodzɔ le Kapernaum la, wɔ wo le mia de afi sia hã.’ " 24 Eya ta egblɔ na wo be: "Vavã mele egblɔm na mi be, womexɔa nyagblɔɖila aɖeke le wo de o.
25 Mele egblɔm na mi le nyateƒe me be, ahosi geɖewo nɔ Israel le Eliya ŋɔli esime wotu dziƒo nu ƒe etɔ̃ kple ɣleti ade, ale be dɔ gã aɖe to le anyigba ma katã dzi.
26 Gake womedɔ Eliya ɖe nyɔnu mawo dometɔ aɖeke gbɔ o, negbe ɖe ahosi aɖe si le Zarefat le Sidon-nyigba dzi la gbɔ ko.
27 Nenema kee anyidɔléla geɖewo nɔ Israel le nyagblɔɖila Elisa ŋɔli; gake womekɔ wo dometɔ aɖeke ŋuti o, negbe Siriatɔ Naaman ko. " 28 Ke ame siwo katã le ƒuƒoƒea le nya siawo sem la do dziku helĩhelĩ, 29 eye wotso hetutui kabakaba do goe le dua me, eye wokplɔe va ɖo to si dzi wotsò woƒe dua ɖo la tame be yewoatu asi ʋume nɛ ɖo ɖe aga me.
30 Ke eto wo dome dzo.
31 Eye wòɖi va Galilea du si nye Kapernaum me.
Efia nu wo le Sabat dzi, 32 eye woƒe nu ku le ale si wòfia nui ta, elabena eƒo nu kple ŋusẽ.
33 Azɔ ŋutsu aɖe si me gbɔgbɔ makɔmakɔ aɖe le la le ƒuƒoƒe la, eye wòdo ɣli sesĩe be: 34 "Agoo gbɔ! Nya kae le mí kpli wò dome, wò, Yesu Nazaretetɔ? Ðe nèva be yeatsrɔ̃ mía?
Menya ame si tututu nènye. Mawu ƒe Kɔkɔetɔ lae nènye. " 35 Ke Yesu ka mo nɛ be: "Zi ɖoɖoe, eye nàdo go le eme. "
Eye esi gbɔgbɔ vɔ̃ la tsɔ amea xlã ɖe anyi le wo dome la, edo go le eme, eye mewɔ nu vevi aɖekee o.
36 Esia wɔ moyaa na wo katã, eye wogblɔ na wo nɔewo be: "Nya kae nye esia? Elabena ŋusẽ le esi wòɖea gbe na gbɔgbɔ makɔmakɔwo, eye wodoa go! " 37 Ale eŋu nya kaka le nuto ma katã me.
38 Esi wòdzo le ƒuƒoƒea la, eva Simon ƒe me.
Ke asrã sesẽ aɖe lé Simon lɔ̃xo, eye woɖe kuku nɛ be wòakpe ɖe eŋu. 39 Yesu tsi tsitre, ebi ɖe edzi, eye wòblu ɖe asrã la ta, eye asrã la dzo le edzi.
Enumake nyɔnua fɔ hede asi wo subɔsubɔ me. 40 Ke esi ɣe le to ɖom la, ame siwo si dɔ vovovo lélawo le la kplɔ wo va egbɔ.
Eda eƒe asiwo ɖe wo dometɔ ɖe sia ɖe dzi heda dɔa na wo. 41 Gbɔgbɔ vɔ̃wo hã doa go le ame geɖewo me hedoa ɣli be: "Wòe nye Mawu ƒe Vi la. "
Ke ekaa mo na wo, eye meɖea mɔ na wo be woaƒo nu o, elabena wonya be eyae nye Kristo la. 42 Esi ŋu ke la, edzo yi teƒe aɖe si ame aɖeke mele o. Ke amehawo dii heva afi si wòle, eye wodi be yewoasikae ɖi be wòagadzo le yewo gbɔ o.
43 Ke egblɔ na wo be: "Ele nam be magblɔ Mawu Fiaɖuƒe ŋuti nya nyui la na du bubuwo hã, elabena esia tae wodɔm ɖo. " 44 Eya ta eyi edzi ɖe gbeƒã le ƒuƒoƒewo le Yudea.
5:1-39
5 Gbe ɖeka Yesu le tsitre ɖe Genezaret-ta la to, eye ameha la mimii ɖo hele Mawu ƒe Nya la sem. 2 Eye wòkpɔ tɔdziʋu eve le ta la to, ɖɔkplɔlawo do go le wo me hele woƒe ɖɔwo kpalam.
3 Esi wòge ɖe tɔdziʋuawo dometɔ ɖeka, si nye Simon tɔ me la, ebia tso esi be wòakui ate ɖa le goa ŋu vie.
Azɔ enɔ anyi ɖe tɔdziʋua me, eye wòde asi nufiafia amehawo me. 4 Esi wòwu nuƒoa nu la, egblɔ na Simon be: "Ku ʋua yi afi si goglo, ne miaɖi miaƒe ɖɔawo aɖe lã. " 5 Ke Simon ɖo eŋu nɛ be: "Nufiala, míeku kutri zã blibo la katã, ke míeɖe naneke o, gake maɖi ɖɔawo le wò nya la nu. " 6 Eye esi woɖi ɖɔawo la, woɖe lã geɖe ale gbegbe be ɖeko woƒe ɖɔawo de asi vuvu me. 7 Eya ta womia asi wo tɔ siwo le tɔdziʋu kemɛa me be woava kpe ɖe yewo ŋu, eye wova, eye woɖe lãwo de ʋu eveawo me woyɔ fũu, ale be wode asi toyiyi me.
8 Esi Simon Petro kpɔ esia la, edze klo ɖe Yesu ŋkume gblɔ be: "Aƒetɔ, dzo le gbɔnye, elabena nu vɔ̃ wɔlae menye. " 9 Elabe lã siwo woɖe la wɔ nuku na eya kple ame siwo katã le egbɔ, 10 nenema kee wòwɔ nuku na Yakobo kple Yohanes, ame siwo nye Zebedeo viwo eye woganye Simon ƒe hadɔwɔlawo hã.
Ke Yesu gblɔ na Simon be: "Mègavɔ̃ o. Tso fifia dzi la, ànɔ amewo ɖem agbagbee. " 11 Ale woku tɔdziʋuawo va ɖi go, eye wogblẽ nu sia nu ɖi hedze eyome.
12 Ɣebubuɣi esi wòle duawo dometɔ ɖeka me la, kpɔ ɖa, ŋutsu aɖe si anyidɔ xɔ ŋuti katã na lae nye esi! Esi wòkpɔ Yesu la, etsyɔ mo anyi ɖe eŋkume heɖe kuku nɛ be: "Aƒetɔ, ne èlɔ̃ ko la, àte ŋu ana ŋutinye nakɔ. " 13 Ale wòdo asi ɖa ka asi eŋu gblɔ be: "Melɔ̃! Ŋutiwò nekɔ. "
Enumake anyidɔ la vɔ nɛ. 14 Eye wòde se na amea be megagblɔe na ame aɖeke o. Egblɔ nɛ be: "Heyi nàtsɔ ɖokuiwò afia nunɔla, eye nàsa vɔ atsɔ akɔ ɖokuiwò ŋu abe ale si Mose de see ene, be wòanye kpeɖodzi na wo. " 15 Ke Yesu ŋuti nya le kakam ɖe edzi geɖe wu, eye ameha geɖewo va ƒoa ƒu be yewoaɖo toe, eye wòada yewoƒe dɔwo na yewo.
16 Ke hã edzona yia gbedadaƒo ɖadoa gbe ɖa. 17 Esi wònɔ nu fiam le ŋkeke mawo dometɔ ɖeka dzi la, Farisitɔwo kple Sefiala siwo tso Galilea kple Yudea kpakple Yerusalem duwo katã me la bɔbɔ nɔ afi ma; eye Yehowa na ŋusẽe be wòada dɔ. 18 Eye kpɔ ɖa, ŋutsuwo kɔ lãmetututɔ aɖe ɖe aba dzi vɛ, eye wodze agbagba be yewoakɔe ava afi si Yesu le ahadae ɖe eŋkume. 19 Ke esi womekpɔ mɔ aɖeke kɔe ge ɖe xɔa me o le ameha ta la, wolia xɔ la tame, eye woɖiɖi ŋutsua kple aba la to xɔgbakpeawo dome ɖe ame siwo le Yesu ŋkume la dome.
20 Esi wòkpɔ woƒe xɔse la, egblɔ be: "Ŋutsu, wotsɔ wò nu vɔ̃wo ke wò. " 21 Enumake agbalẽfialawo kple Farisitɔwo de asi wo nɔewo biabia me be: "Ame kae nye esi le busunyawo gblɔm ale? Ame kae ate ŋu atsɔ nu vɔ̃ ake, ne menye Mawu ɖeka ko oa? " 22 Ke esi Yesu nya be wole tame bum alea la, ebia wo be: "Nu ka ŋu bum miele le miaƒe dziwo me? 23 Kae bɔbɔ wu, be woagblɔ be, ‘Wotsɔ wò nu vɔ̃wo ke wò’ loo, alo be woagblɔ be, ‘Tso nàzɔ’? 24 Ke be miadze sii be ŋusẽ le Amegbetɔvi la si be wòatsɔ nu vɔ̃wo ake le anyigba dzi . . . " egblɔ na lãmetututɔa be: "Mele egblɔm na wò be, Tso nàtsɔ wò aba, eye nàyi aƒewò me. " 25 Ale wòtso le wo ŋkume, tsɔ eƒe aba, eye wòɖo ta aƒe me hele Mawu kafum.
26 Ewɔ nuku na wo katã ale gbegbe, eye vɔvɔ̃ ɖo wo, ale wokafu Mawu gblɔ be: "Míekpɔ nu wɔnukuwo egbea lo! "
27 Ke le nu sia megbe la, edo go, eye wòkpɔ adzɔxɔla aɖe si ŋkɔe nye Lewi wòbɔbɔ nɔ adzɔxɔƒe, eye wògblɔ nɛ be: "Dze yonyeme. " 28 Eye wògblẽ nu sia nu ɖi tso dze eyome.
29 Lewi ɖo kplɔ̃ gã aɖe nɛ le eƒe me, eye adzɔxɔla geɖe kple ame bubuwo le kplɔ̃a ŋu le nuɖuƒea kpli wo. 30 Eya ta Farisitɔwo kple woƒe agbalẽfialawo lĩ liʋiliʋĩ hebia eƒe nusrɔ̃lawo be: "Nu ka tae mieɖua nu, eye mienoa nu kple adzɔxɔlawo kpakple nu vɔ̃ wɔlawo? " 31 Yesu ɖo eŋu na wo be: "Ame siwo le lãmesẽ me la mehiã gbedala o, negbe ame siwo le dɔ lém ko.
32 Menye ame dzɔdzɔewo yɔ gee meva o, ke boŋ nu vɔ̃ wɔlawo yɔ gee meva be woatrɔ dzi me. " 33 Wogblɔ nɛ be: "Yohanes ƒe nusrɔ̃lawo tsia nu dɔna edziedzi henɔa kokoƒoƒo dzi, eye Farisitɔwo ƒe nusrɔ̃lawo hã wɔna nenema ke, gake tɔwòwo ya ɖua nu noa nu. " 34 Yesu ɖo eŋu na wo be: "Ðe ŋugbetɔsrɔ̃ xɔlɔ̃wo atsi nu adɔ esime ŋugbetɔsrɔ̃ la le wo gbɔa? 35 Ke ŋkekewo li gbɔna, esime woakplɔ ŋugbetɔsrɔ̃ la adzoe le wo gbɔ; ekema woatsi nu adɔ le ŋkeke mawo me. " 36 Egado lo aɖe hã na wo be: "Ame aɖeke melãa awudziwui yeye tsɔ kaa awudziwui xoxo o. Ne ewɔe nenema la, yeyea ƒe kakɛa aho ɖa, eye masɔ ɖe awu xoxoa nu o.
37 Azɔ hã, ame aɖeke mekɔa wain yeye ɖe lãgbalẽgolo xoxowo me o. Ne ewɔe nenema la, wain yeye la ana goloawo nawó, eye wòaƒu gbe, eye lãgbalẽgoloawo dome agblẽ.
39 Ame aɖeke menoa wain xoxo vɔ gadia yeyea o, elabena egblɔna be: ‘Xoxoa nyo.’ "
6:1-49
6 Gbe ɖeka esi Yesu to lugble aɖewo me va yina le sabat aɖe dzi la, eƒe nusrɔ̃lawo ŋe luwo, eye wotugui kple asi nɔ ɖuɖum.
2 Eya ta Farisitɔ aɖewo bia wo be: "Nu ka tae miele nu si mele se nu o wɔm le Sabat dzi? " 3 Ke Yesu ɖo eŋu na wo be: "Ðe miexlẽ nu si David wɔ, esime dɔ wu eya kple eŋutimewo, kple 4 ale si wòge ɖe Mawu ƒe aƒe la me, xɔ ŋkumeɖobolowo heɖu, eye wòna ɖe eŋutimewo hã, evɔ se meɖe mɔ na ame aɖeke be wòaɖu wo o, negbe nunɔlawo ko la oa? " 5 Eye wògblɔ na wo be: "Sabat la ƒe Aƒetɔe Amegbetɔvi la nye. "
6 Le sabat bubu aɖe dzi la, eyi ƒuƒoƒe la eye wòde asi nufiafia me. Eye ŋutsu aɖe si titi lé nuɖusi na la le afi ma.
7 Eya ta agbalẽfialawo kple Farisitɔwo le ŋku lém ɖe Yesu ŋu tututu be yewoakpɔe ɖa be ada dɔ le Sabat la dzi hã, ne yewoatsɔ nya ɖe eŋu.
8 Ke esi wònya woƒe tamesusuwo ta la, egblɔ na ame si titi lé asi na la be: "Tso nàva tɔ ɖe titina. "
Eye wòtso yi ɖatsi tsitre ɖe afi ma. 9 Azɔ Yesu gblɔ na wo be: "Mabia mi se: Ðe se ɖe mɔ be woawɔ nu nyui alo awɔ nu vɔ̃ɖi le Sabat dzi, be woaɖe agbe aɖe loo alo atsrɔ̃ea? " 10 Esi wòtsa ŋku le wo dzi godoo la, egblɔ na amea be: "Mlo asi. " Emloe, eye eƒe asi la ɖɔ ɖo.
11 Ke wodo dziku helĩhelĩ, eye wode adaŋu le wo nɔewo dome le nu si woawɔ Yesu la ŋuti.
13 Esi ŋu ke la, eyɔ eƒe nusrɔ̃lawo va eɖokui gbɔ, eye wòtia ame wuieve le wo dome, eye wòna ŋkɔ wo be apostolowo. 14 Woƒe ŋkɔwoe nye: Simon si wòna ŋkɔe be Petro kple nɔvia Andrea, Yakobo, Yohanes, Filipo, Bartolomeo, 15 Mateo, Toma, Yakobo, Alfeo vi, Simon si woyɔna be "veviedola la, " 16 Yuda, Yakobo vi, kple Yuda Iskariot, ame si va zu yomemɔfiala. 17 Eye Yesu ɖi tso to la dzi kpli wo heva tɔ ɖe gbadzaƒe aɖe, eye eƒe nusrɔ̃lawo ƒe ha gã aɖe kple ameha gã aɖe nɔ eŋu siwo tso Yudea katã kple Yerusalem kpakple Tiro kple Sidon ƒutanutowo me va be yewoaɖo toe eye wòada yewoƒe dɔwo na yewo. 18 Eda dɔ na ame siwo gbɔgbɔ makɔmakɔwo le fu ɖem na la gɔ̃ hã. 19 Eye ameha blibo la le didim be yewoaka asi eŋu, elabena ŋusẽ doa go le eme daa gbe le wo katã ŋu.
20 Eye wòfɔ kɔ dzi kpɔ eƒe nusrɔ̃lawo hede asi gbɔgblɔ me be:
"Dzidzɔtɔwoe nye mi ame dahewo, elabena mia tɔe nye Mawu Fiaɖuƒe la.
21 "Dzidzɔtɔwoe nye mi ame siwo dɔ le wuwum fifia, elabena miava ɖi ƒo.
"Dzidzɔtɔwoe nye mi ame siwo le avi fam fifia, elabena miava ko nu.
22 "Dzidzɔtɔwoe mienye ne amewo lé fu mi, eye woɖe mi le ha me, eye wodzu mi heƒo ɖi miaƒe ŋkɔ abe vɔ̃wɔlawo ene le Amegbetɔvi la ta.
23 Mitso aseye gbe ma gbe, eye migli kple dzidzɔ, elabena kpɔ ɖa, miaƒe fetu lolo le dziƒo, elabe nu mawo kee wo tɔgbuiwo wɔ nyagblɔɖilawo.
24 "Ke baba na mi kesinɔtɔwo, elabena miele miaƒe akɔfafa katã kpɔm xoxo.
25 "Baba na mi ame siwo ɖi ƒo fifia, elabena dɔ ava wu mi.
"Baba na mi ame siwo le nu kom fifia, elabena miava fa konyi ahafa avi.
26 "Baba na mi, ne amewo katã ƒoa nu nyui le mia ŋu, elabena nu siawoe wo tɔgbuiwo wɔ na aʋatsonyagblɔɖilawo.
27 "Ke mele egblɔm na mi ame siwo le to ɖom la be: Miyi edzi mialɔ̃ miaƒe futɔwo, miawɔ nyui na ame siwo léa fu mi, 28 miyra ame siwo ƒoa fi dea mi, minɔ gbe dom ɖa ɖe ame siwo dzua mi la ta. 29 Ne ame aɖe ƒo tome na wò la, trɔ evelia hã nɛ; eye ne ame aɖe xɔ wò awudziwui la, mègagbe awutewui la hã tsɔtsɔ nɛ o. 30 Na nu ame sia ame si le nu biam wò, eye ame si tsɔ wò nuwo dzoe la, mègabia be wòagbugbɔ wo avɛ na ye o.
31 "Eye ale si ko miedina be amewo nawɔ na mi la, miwɔ nenema ke na wo. 32 "Ne ame siwo lɔ̃a mi koe mielɔ̃na ɖe, kafukafu kae wònye na mi?
33 Eye ne miewɔa nyui na ame siwo wɔa nyui na mi ɖe, kafukafu ka wònye na mi?
Nu vɔ̃ wɔlawo kura gɔ̃ hã wɔna nenema ɖe. 34 Eye ne miedoa nu na ame siwo miekpɔa mɔ be woaxee na mi la, kafukafu kae wònye na mi?
35 Ke boŋ miyi edzi mialɔ̃ miaƒe futɔwo, eye miwɔ nyui, mido nu na ame, eye miganɔ mɔ kpɔm be woaxee ɖe eteƒe na yewo o; ekema miaƒe fetu alolo, eye mianye Dziƒoʋĩtɔ la ƒe viwo, elabena enyoa dɔme na ame madakpewo kple ame vɔ̃ɖiwo.
36 Minɔ nublanui kpɔm na amewo, abe ale si ko mia Fofo kpɔa nublanui ene.
37 "Azɔ hã midzudzɔ ʋɔnudɔdrɔ̃ ame, ekema womadrɔ̃ ʋɔnu mi o; midzudzɔ fɔbubu ame, ekema womabu fɔ mi o.
Mitsɔ nɔ amewo kem, ekema woatsɔ ake miawo hã. 38 Minɔ nu nam amewo, eye amewo ana nu mi. Woadzidze nu nyuie, atee, aʋuʋui wòagbagba akɔ ɖe avɔ me na mi.
Elabena dzidzenu si mietsɔ le nu dzidzem na amewo la kee woatsɔ adzidzee na mi. "
39 Azɔ edo lo aɖe hã na wo be: "Ðe ŋkuagbãtɔ ate ŋu akplɔ ŋkuagbãtɔa? Ðe wo kple evea siaa madze do me oa? 40 Nusrɔ̃vi mewua eƒe nufiala o, ke ame sia ame si wofia nui nyuie la anɔ abe eƒe nufiala ene.
41 Ekema nu ka tae nèkpɔa ati fefee si le nɔviwò ƒe ŋku dzi, gake mèkpɔa atikpo si le wò ŋutɔ wò ŋku dzi ya o? 42 Aleke wɔ nàgblɔ na nɔviwò be, ‘Nɔvinye, na maɖe ati fefee si le ŋku dzi na wò,’ evɔ wò ŋutɔ mèle atikpo si le wò ŋku dzi la kpɔm o?
Alakpanuwɔla! Ðe atikpo la ɖa le wò ŋutɔ wò ŋku dzi gbã, ekema àte ŋu akpɔ nu nyuie aɖe ati fefee si le nɔviwò ƒe ŋku dzi la.
43 "Elabena ati nyui aɖeke meli si tsea ku manyomanyo o, eye ati manyomanyo aɖeke meli si tsea ku nyui o. 44 Elabena ati sia ati ƒe tsetsee wotsɔna dzea sii. Le kpɔɖeŋu me, womegbea gbowo le srẽwo dzi o, eye wometsoa wainkpowo le aŋɔkawo dzi o.
45 Ame nyui ɖea nu nyui doa goe tso eƒe dzi ƒe nu nyui dzraɖoƒe, ke ame vɔ̃ɖi ɖea nu vɔ̃ɖi doa goe tso eƒe nu vɔ̃ɖi dzraɖoƒe; elabena nu si yɔ ame ƒe dzi me lae eƒe nu gblɔna.
46 "Ke nu ka ŋutie miele yɔyem be ‘Aƒetɔ! Aƒetɔ!’ evɔ miewɔa nya siwo megblɔna ya dzi o? 47 Ame sia ame si vaa gbɔnye, eye wòsea nye nyawo hewɔa wo dzi la, mafia ame si wòɖi la mi: 48 Eɖi ame aɖe si le xɔ tum, eɖe do wògoglo, eye wòɖo egɔme anyi ɖe agakpe dzi.
Ke esi tɔ ɖɔ la, tɔɖɔɖɔ la va lɔ xɔ ma, gake mete ŋu ʋuʋui o, elabena wotui nyuie. 49 Ke ame si senɛ gake mewɔa edzi o la ɖi ame si tu xɔ ɖe anyigba, eye meɖo gɔmeɖoanyi nɛ o.
7:1-50
7 Esi Yesu gblɔ nya siwo le esi na ameawo vɔ la, edzo yi Kapernaum.
2 Ke asrafomegã aɖe ƒe kluvi, si gbɔ melɔ̃a nu le o la, dze dɔ vevie, eye wòɖo kudo nu. 3 Esi wòse Yesu ŋkɔ la, edɔ Yudatɔwo ƒe dumegãwo ɖe egbɔ be woaɖe kuku nɛ ne wòava da gbe le yeƒe kluvia ŋu. 4 Wova Yesu gbɔ va ɖe kuku nɛ vevie be: "Ame sia dze nàwɔ nu sia nɛ, 5 elabena elɔ̃ míaƒe dukɔa, eye eyae tu míaƒe ƒuƒoƒea. " 6 Eya ta Yesu tso kplɔ wo ɖo.
Ke esi wòle aƒea gogom la, asrafomegã la dɔ exɔlɔ̃wo ɖe egbɔ be woagblɔ nɛ be: "Aƒetɔ, mègaxa ɖe fu na ɖokuiwò o, elabena nyemedze be nàva aƒenye me o. 7 Esia tae nyemebu ɖokuinye be medze ava gbɔwò o. Ke boŋ ɖe gbe ko, eye nye subɔvi la ƒe lãme asẽ.
8 Elabena nye hã mele ame aɖe ƒe ŋusẽ te, eye asrafowo le nye hã tenye, eye megblɔna na ame sia be, ‘Heyi!’ eye wòyina, megblɔna na ame bubu be, ‘Va!’ eye wòvana, eye megblɔna na nye kluvi be, ‘Wɔ esia!’ eye wòwɔnɛ. " 9 Esi Yesu se nya siawo la, ŋutsua ƒe nu wɔ nuku nɛ, eye wòtrɔ ɖe ameha si kplɔe ɖo la ŋu gblɔ be: "Mele egblɔm na mi be, nyemekpɔ xɔse gã sia tɔgbi le Israel gɔ̃ hã kpɔ o. " 10 Eye esi ame siwo wodɔ la trɔ yi aƒea me la, wokpɔe be kluvi la ƒe lãme sẽ.
11 Le esia megbe kpuie la, Yesu dze mɔ yina du aɖe si woyɔna be Nain me, eye eƒe nusrɔ̃lawo kple ameha gã aɖe le eyome. 12 Esi wògogo dua ƒe agbo nu la, kpɔ ɖa, wokɔ ame kuku aɖe si nye vi ɖeka hɔ̃ na dadaa la va yina. Ahosi hãe dadaa nye. Ameha gã aɖe hã tso dua me kplɔ nyɔnua ɖo.
13 Esi Aƒetɔ la kpɔ nyɔnua la, eƒe nu wɔ nublanui nɛ, eye wògblɔ nɛ be: "Dzudzɔ avifafa. " 14 Eye wòte ɖe amekukutsɔnu la ŋu heka asi eŋu, ale be etsɔlawo tɔ. Eye wògblɔ be: "Ðekakpui, mele egblɔm na wò be, fɔ! " 15 Eye ame kuku la fɔ bɔbɔ nɔ anyi hede asi nuƒoƒo me, eye Yesu tsɔe na dadaa.
16 Ale vɔvɔ̃ ɖo wo katã, eye wode asi Mawu kafukafu me be: "Wona nyagblɔɖila gã aɖe do le mía dome, " eye "Mawu trɔ susu ɖe eƒe dukɔ la ŋu. " 17 Eye eŋuti nya sia kaka yi Yudea katã kple nuto siwo katã ƒo xlãe la me.
18 Eye Yohanes ƒe nusrɔ̃lawo va gblɔ nya siawo katã nɛ. 19 Eya ta Yohanes yɔ eƒe nusrɔ̃lawo dometɔ eve hedɔ wo ɖe Aƒetɔ la gbɔ be woabiae be: "Wòe nye Ame Si Gbɔna laa, alo ɖe míakpɔ mɔ na ame bubua? " 20 Esi ŋutsuawo va egbɔ la, wogblɔ be: "Yohanes Amenyrɔɖetsimela dɔ mí ɖe gbɔwò be míabia be, ‘Wòe nye Ame Si Gbɔna la, alo ɖe míakpɔ mɔ na ame bubua?’ " 21 Le gaƒoƒo ma dzi la, eda gbe le ame geɖewo ŋu, eye wòyɔ dɔ ame siwo le dɔ vɔ̃ɖiwo lém, enya gbɔgbɔ vɔ̃wo do goe le amewo me, eye wòna ŋkuagbãtɔ geɖewo hã kpɔ nu. 22 Eɖo eŋu na wo be: "Miheyi ɖagblɔ nu siwo miekpɔ kple nu siwo miese la na Yohanes: Ŋkuagbãtɔwo le nu kpɔm, bunɔwo le zɔzɔm, anyidɔlélawo ŋuti le kɔkɔm, tokunɔwo le nu sem, wole ame kukuwo fɔm ɖe tsitre, eye wole nya nyui la gblɔm na ame dahewo.
23 Dzidzɔtɔe nye ame si mekpɔ nuɖiaɖia le ŋunye o. " 24 Esi Yohanes ƒe ame dɔdɔawo dzo la, Yesu de asi gbɔgblɔ me na amehaawo tso Yohanes ŋu be: "Nu kae miedo go yi gbedzi be yewoaɖakpɔ? Aɖa si ya le ƒoƒom loo? 25 Ekema nu kae miedo go yi be yewoaɖakpɔ? Ame si do awu nyuiwoa? Kpɔ ɖa, ame siwo le awu dzeaniwo me hele agbe ɖum la le fiasãwo me.
26 Ekema nu ka tututue miedo go yi be yewoaɖakpɔ?
Ɛ̃, mele egblɔm na mi be ewu nyagblɔɖila sãsãsã. 27 Eya ŋue woŋlɔ ɖi le be: ‘Kpɔ ɖa, mele nye dɔla dɔm ɖe ŋgɔwò, ame si adzra wò mɔ dzi ɖo le ŋgɔwò.’ 28 Mele egblɔm na mi be: Le ame siwo nyɔnuwo dzi dome la, ɖeke menye gã wu Yohanes o, gake ame si nye suetɔ le Mawu Fiaɖuƒea me la nye gã wui. " 29 (Esi dukɔ la kple adzɔxɔlawo se nya sia la, wolɔ̃ ɖe edzi be Mawu le dzɔdzɔe, elabena wolɔ̃ Yohanes nyrɔ wo.
30 Ke Farisitɔwo kple ame siwo nya Sea nyuie ya gbe Mawu ƒe aɖaŋuɖoɖo si wòna wo la, elabena womelɔ̃ Yohanes nyrɔ wo o.)
31 Yesu yi edzi gblɔ be: "Ekema ame kae matsɔ dzidzime sia me tɔwo asɔ kplii, eye ame kae woɖi? 32 Woɖi ɖevi siwo bɔbɔ nɔ ablɔ me eye wodo ɣli gblɔ na wo nɔewo be, ‘Míeku dze na mi, ke mieɖu ɣe o; míedzi konyifaha, ke miefa avi o.’ 33 Nenema kee Yohanes Amenyrɔɖetsimela va; meɖua nu o, menoa wain o, ke miegblɔna be: ‘Gbɔgbɔ vɔ̃ le eme.’ 34 Amegbetɔvi la va; eɖua nu noa nu, ke miegblɔna be: ‘Kpɔ ɖa! Nu tsu ɖula kple wain tsu nola, adzɔxɔlawo kple nu vɔ̃ wɔlawo xɔlɔ̃!’ 35 Gake nunya ƒe viwo katãe wotsɔ tsoa afia dzɔdzɔe nɛ. "
36 Ke Farisitɔ aɖe nɔ ebiam enuenu be wòava ɖu nu kpli ye. Eya ta eyi Farisitɔa ƒe me, eye wòbɔbɔ nɔ kplɔ̃ ŋu.
37 Eye kpɔ ɖa, nyɔnu aɖe si wonya le dua me be enye nu vɔ̃ wɔla la se be Yesu le nu ɖum le kplɔ̃ ŋu le Farisitɔa ƒe me, eye wòtsɔ alabastrogoe si me ami ʋeʋĩ le la vɛ. 38 Eva le tsitre ɖe Yesu megbe le eƒe afɔ gbɔ hele avi fam, eye wòfaa aɖatsi ɖe eƒe afɔwo dzi hetsɔa eƒe taɖa tutua afɔawo ŋu. Egbugbɔ eƒe afɔwo hã, eye wòtsɔ ami ʋeʋĩ la si na wo.
39 Esi Farisitɔ si kpee la kpɔ nu sia la, egblɔ le eɖokui me be: "Ne nyagblɔɖilae ame sia nye vavã la, anye ne enya ame si ƒomevi nyɔnu sia si le asi kam eŋu la nye, anye ne adze sii be nu vɔ̃ wɔlae wònye. " 40 Ke Yesu gblɔ nɛ be: "Simon, nya aɖe le asinye medi be magblɔ na wò. "
Eɖo eŋu be: "Nufiala, gblɔe! " 41 "Ame eve nyi fe le gadola aɖe ŋu; ame ɖeka nyi denario alafa atɔ̃ ƒe fe, ke evelia ya nyi blaatɔ̃ ƒe fe.
42 Esi naneke mele wo si woatsɔ axe fea o ta la, etsɔe ke wo ame eve la katã faa.
Ke wo dometɔ kae alɔ̃e wu? " 43 Simon ɖo eŋu be: "Mesusu be ame si wòtsɔ geɖe ke faa lae. "
Egblɔ nɛ be: "Èɖo eŋu nyuie. " 44 Azɔ etrɔ ɖe nyɔnu la ŋu hegblɔ na Simon be: "Èle nyɔnu sia kpɔma?
Meva aƒewò me; mèna tsim be maklɔ afɔe o. Ke nyɔnu sia fa aɖatsi ɖe nye afɔwo dzi, eye wòtsɔ eƒe taɖa tutu wo ŋu.
45 Mègbugbɔ nu nam o, ke tso esime meva la, nyɔnu sia yi edzi le nye afɔwo ŋu gbugbɔm.
46 Mèkɔ ami ɖe ta nam o, ke nyɔnu sia kɔ ami ʋeʋĩ ɖe nye afɔwo ŋu.
47 Esia ta mele egblɔm na wò be, togbɔ be eƒe nu vɔ̃wo sɔ gbɔ ŋutɔ hã la, wotsɔ wo kee, elabena eɖe lɔlɔ̃ geɖe fia. Ke ame si wotsɔ ʋɛ aɖe ko ke la, eɖea lɔlɔ̃ ʋɛ aɖe ko fiana. " 48 Eye wògblɔ na nyɔnua be: "Wotsɔ wò nu vɔ̃wo ke wò. " 49 Ame siwo le kplɔ̃a ŋu kplii la te gbɔgblɔ le wo nɔewo dome be: "Ame kae nye ame sia si tsɔa nu vɔ̃wo gɔ̃ hã kena? " 50 Ke egblɔ na nyɔnu la be: "Wò xɔse ɖe wò; dzo yi le ŋutifafa me. "
8:1-56
8 Le esia megbe kpuie la, enɔ gbeƒã ɖem Mawu Fiaɖuƒe ŋuti nya nyui la tso du me yi du me kple kɔƒe me yi kɔƒe me. Eye Ame Wuieveawo nɔ eŋu 2 hekpe ɖe nyɔnu aɖewo siwo me wònya gbɔgbɔ vɔ̃wo do goe le eye wòda dɔ na wo la ŋu.
Nyɔnu siawoe nye: Maria si woyɔna be Magdalatɔ, ame si me gbɔgbɔ vɔ̃ adre do go le; 3 Yohana, si nye Kuza, Herodes ƒe nuwo dzi kpɔla srɔ̃; Susana, kple nyɔnu bubu geɖe siwo tsɔ woƒe nunɔamesiwo le wo subɔm. 4 Ke esi ameha gã aɖe hekpe ɖe ame siwo tso du vovovowo me ŋu va ƒo ƒu ɖe egbɔ la, edo lo na wo be: 5 "Nukuwula aɖe do go yi nuku wu ge. Esi wòle nukua wum la, ɖewo ge ɖe mɔ to, eye woɖo afɔ wo dzi, eye dziƒoxewo va mi wo. 6 Bubuwo ge ɖe kpenyigba dzi, eye esi womie la, woyrɔ, elabena womekpɔ tsi o. 7 Bubuwo hã ge ɖe ŋùwo me, eye ŋùawo mie kpli wo hevu tsyɔ wo dzi. 8 Ke bubuwo ge ɖe anyigba nyui dzi, eye esi womie la, wotse teƒe alafa ɖeka. "
Esi wòle nya siawo gblɔm la, edo ɣli gblɔ be: "Ame si to senu li na la, nesee. "
9 Ke eƒe nusrɔ̃lawo bia lododo la gɔmee. 10 Egblɔ be: "Miawo la, wona mi be miase Mawu Fiaɖuƒe la ƒe nya ɣaɣla kɔkɔeawo gɔme, ke ame susɔewo la, wogblɔa nyaawo na wo le lododowo me, ale be togbɔ be wole nu kpɔm hã la, womadze sii o, eye togbɔ be wole nu sem hã la, womase egɔme o.
11 Azɔ nu si lododoa fiae nye esi: Nuku lae nye Mawu ƒe nya la.
Woxɔnɛ sena ɣeyiɣi aɖe ko, ke le dodokpɔ ƒe ɣeyiɣi me la, wodea megbe. 14 Ke esiwo ge ɖe ŋùwo me la woe nye ame siwo see, gake esi agbe sia me dzimaɖitsitsiwo, kesinɔnuwo kple dzidzɔdonamenuwo he wo hevu tsyɔ wo dzi keŋkeŋ ta la, wometsina tsena o. 15 Ke esiwo ge ɖe anyigba nyui dzi la, woawoe nye ame siwo sea nya la kple dzi nyui si nyo, eye woléa eme ɖe asi, eye wotsea ku le dzidodo me.
16 "Ame aɖeke mesia akaɖi hetsyɔa nu edzi alo danɛ ɖe abati te o, ke boŋ etsɔnɛ dana ɖe akaɖiti dzi be wòaklẽ na ame siwo vaa aƒea me la.
17 Elabena womeɣla naneke si womava ɖe ɖe go o, eye wometsyɔ nu naneke dzi si womava nya alo ava dze le gaglãgbe o.
18 Eya ta milé ŋku ɖe ale si mieɖoa toe ŋu nyuie; elabena ame si si nu le la, woatsɔ geɖe akpee nɛ, ke ame si si nu mele o la, woaxɔ nu si wòsusu be ele ye si la gɔ̃ hã le esi. "
19 Azɔ dadaa kple nɔviawo va egbɔ, gake womete ŋu te ɖe eŋu o le ameha la ta. 20 Ke amewo gblɔ nɛ be: "Dawò kple nɔviwòwo le tsitre ɖe xexe le didim be yewoakpɔ wò. " 21 Eɖo eŋu na wo be: "Danye kple nɔvinyewoe nye ame siawo, siwo sea Mawu ƒe nya la, eye wowɔa edzi. "
22 Gbe ɖeka la, Yesu kple eƒe nusrɔ̃lawo ge ɖe tɔdziʋu aɖe me, eye wògblɔ na wo be: "Mina míayi ta la ƒe go kemɛ dzi. " Ale wodze mɔ. 23 Esi wole tɔdziʋua me yina la, edɔ alɔ̃.
Ke ahom sesẽ aɖe tu le ta la dzi, tsi de asi tɔdziʋu la yɔyɔ me, eye woƒe agbe ɖo afɔku me. 24 Eya ta wova egbɔ henyɔe gblɔ be: "Nufiala, Nufiala, míeku vɔ! "
Eye wòfɔ heblu ɖe ahom la kple tsi dzeagbo la ta, ale wodze akɔ anyi, eye ɖoɖoe zi toŋtoŋtoŋ.
25 Azɔ ebia wo be: "Afi kae miaƒe xɔse le? "
Elabena eɖea gbe na yaƒoƒo kple tsi gɔ̃ hã, eye woɖoa toe. " 26 Emegbe wova ɖi go ɖe Gerasa nuto, si dze ŋgɔ Galilea la me.
27 Esi wòdo le ʋua me la, ŋutsu aɖe si me gbɔgbɔ vɔ̃wo le la do tso dua me va do goe. Ɣeyiɣi didi aɖee nye ema megado awu kpɔ o, eye menɔa aƒe me o, ke boŋ yɔdowo dome koe wònɔna.
28 Esi wòkpɔ Yesu la, edo ɣli sesĩe hedze klo ɖe eŋkume, eye wògblɔ sesĩe be: "Nya kae le nye kpli wò dome, Yesu, Mawu Dziƒoʋĩtɔ la ƒe Vi?
Meɖe kuku na wò, mègawɔ fum o. " 29 (Elabena Yesu ɖe gbe na gbɔgbɔ makɔmakɔ la be wòado go le amea me.
Ekpɔ ŋusẽ ɖe edzi zi geɖe, eye enuenu wodea kɔsɔkɔsɔ kple kunyowui hedzɔa eŋu, gake etsoa kɔsɔkɔsɔawo heŋea kunyowuawo, eye gbɔgbɔ vɔ̃ la nyanɛ ɖona ɖe teƒe tsoabowo.) 30 Yesu biae be: "Ŋkɔwò ɖe? " Eɖo eŋu be: "Aʋakɔ, " elabena gbɔgbɔ vɔ̃ geɖewoe ge ɖe eme.
31 Eye woɖe kuku nɛ be meganya yewo ɖo ɖe aʋli la me o.
Eye wòɖe mɔ na wo. 33 Ale gbɔgbɔ vɔ̃awo do go le ame la me, eye woyi ɖe haawo me, eye haawo si du kplikplikpli to to la dzi ge dze ta la me doo, eye wono tsi ku. 34 Ke esi hakplɔviawo kpɔ nu si dzɔ la, wosi, eye wova gblɔe na amewo le dua me kple agbletawo.
35 Eya ta amewo do go yi be yewoakpɔ nu si dzɔ. Wova Yesu gbɔ hekpɔ ŋutsu si me gbɔgbɔ vɔ̃awo do go le la wònɔ anyi ɖe Yesu ƒe afɔnu, ele awu me eye eƒe mo kɔ nyuie, eye vɔvɔ̃ ɖo wo.
36 Ame siwo kpɔ nu si dzɔ la gblɔ ale si wòyɔ dɔ ŋutsu si me gbɔgbɔ vɔ̃ nɔ la na wo.
37 Eya ta ame gbogbo siwo tso Gerasa nutoa me la katã gblɔ na Yesu be wòadzo le yewo gbɔ, elabena vɔvɔ̃ gã aɖe lé wo. Eya ta eɖo tɔdziʋu la hetrɔ dzo.
38 Ke ŋutsu si me gbɔgbɔ vɔ̃wo do go le la ɖe kuku nɛ be yeakplɔe ɖo, gake edo mɔ ŋutsua gblɔ be: 39 "Trɔ yi aƒe me, eye nànɔ nu siwo katã Mawu wɔ na wò la gblɔm. " Ale ŋutsu la dzo hele gbeƒã ɖem nu siwo Yesu wɔ nɛ la le du bliboa me.
40 Esi Yesu trɔ gbɔ la, ameha la xɔe nyuie, elabena wo katã wole mɔ kpɔm nɛ.
41 Ke kpɔ ɖa, ŋutsu aɖe si ŋkɔe nye Yairo, si nye ƒuƒoƒea dzi kpɔlawo dometɔ ɖeka la, va dze klo ɖe Yesu ƒe afɔnu heɖe kuku nɛ vevie be wòava yeƒe aƒe me, 42 elabena vianyɔnuvi ɖekɛ si xɔ abe ƒe wuieve ene la ɖo kudo nu.
Esi Yesu yina la, amehawo mimii ɖo. 43 Nyɔnu aɖe le ʋusisidɔ lém ƒe wuieve sɔŋ, eye ame aɖeke mete ŋu dae nɛ o. 44 Nyɔnu sia zɔ to emegbe va ka asi eƒe awu toga, enumake ʋu si le sisim le eŋu la nu tso. 45 Eye Yesu bia be: "Ame kae ka asi ŋunye? "
Esi wo katã wogblɔ be menye yewoe o la, Petro gblɔ be: "Nufiala, ameha la ƒo xlã wò hemimi wò ɖoe. " 46 Ke Yesu gblɔ be: "Ame aɖe ka asi ŋunye, elabena mede dzesii be ŋusẽ do le menye. " 47 Esi nyɔnu la kpɔe be Yesu nya nu si yewɔ la, enɔ dzodzom nyanyanya va dze klo ɖe eŋkume hegblɔ nu si ta wòka asi eŋu kple ale si dɔa vɔ nɛ enumake la le ameawo katã ŋkume. 48 Ke Yesu gblɔ nɛ be: "Vinyenyɔnu, wò xɔse na nèhaya. Dzo yi le ŋutifafa me. "
49 Esi wògale nuƒoƒo dzi la, ƒuƒoƒea dzi kpɔla ƒe ame dɔdɔ va gblɔ be: "Viwònyɔnuvi la ku; mègaxa ɖe fu na Nufiala la o. " 50 Esi Yesu se nya sia la, eɖo eŋu nɛ be: "Mègavɔ̃ o, xɔe se ko, eye woaɖee. " 51 Esi wòɖo aƒea me la, meɖe mɔ na ame aɖeke be wòage ɖe xɔa me kpli ye o, negbe Petro, Yohanes, Yakobo kpakple nyɔnuvi la fofo kple dadaa ko.
52 Ke ameawo katã le avi fam hele nu xam le ɖevi la ta. Eya ta egblɔ be: "Midzudzɔ avifafa, elabena meku o, ke boŋ alɔ̃ dɔm wòle. " 53 Ale wode asi ekoko me, elabena wonya be eku.
54 Gake elé nyɔnuvi la ƒe alɔnu, eye wòyɔe gblɔ be: "Nyɔnuvi, tsi tsitre! " 55 Ale wògbɔ agbe, eye wòtsi tsitre enumake, eye wògblɔ be woana nanee wòaɖu.
56 Eye nyɔnuvia dzilawo gli kple dzidzɔ, gake ede se na wo be womegagblɔ nu si dzɔ la na ame aɖeke o.
9:1-62
9 Eyɔ Ame Wuieveawo ƒo ƒu hena ŋusẽ kple ŋutete wo be woanya gbɔgbɔ vɔ̃wo katã ado goe, eye woada dɔlélewo. 2 Eye wòdɔ wo be woaɖe gbeƒã Mawu Fiaɖuƒe la ahada dɔlélewo, 3 eye wògblɔ na wo be: "Migatsɔ naneke ɖe asi na mɔzɔzɔa o, eɖanye atizɔti alo nuɖuɖukotoku alo abolo alo ga o; eye migatsɔ awu eve o.
4 Ne mieyi du aɖe me la, minɔ aƒe si me miedze la me va se ɖe esime miadzo le dua me.
5 Eye afi sia afi si womexɔ mi le o la, ne miele dzodzom le du ma me la, miʋuʋu ke le miaƒe afɔwo ŋu ɖe anyi wòanye ɖaseɖiɖi ɖe wo ŋu. " 6 Eye wodze mɔ yi ɖatsa le nutoawo katã me tso kɔƒe me yi kɔƒe me, eye wole gbeƒã ɖem nya nyui la hele dɔlélewo dam le afi sia afi.
7 Ke esi nutodziɖula Herodes se nu siwo katã le dzɔdzɔm la, etɔtɔ ŋutɔ, elabena ame aɖewo le gbɔgblɔm be wofɔ Yohanes tso ame kukuwo dome, 8 bubuwo be Eliya ye va do, ke bubu aɖewo hã be blemanyagblɔɖilawo dometɔ ɖekae tsi tsitre.
9 Herodes gblɔ be: "Yohanes la, metso ta le enu. Ke ame kae nye esia si ŋuti mele nya siawo sem le? "
Eya ta edi be yeakpɔe. 10 Esi apostoloawo trɔ gbɔ la, wogblɔ nu siwo katã wowɔ la na Yesu.
Eye wòkplɔ wo woawo ɖeɖe woyi du aɖe si woyɔna be Betsaida me. 11 Ke esi amehaawo nya la, wotii yi afi ma.
Exɔ wo nyuie, eye wòte nuƒoƒo na wo tso Mawu Fiaɖuƒe la ŋu, eye wòda dɔ na dɔnɔwo katã. 12 Azɔ esi fiẽsi le ɖoɖom la, Ame Wuieveawo va egbɔ hegblɔ nɛ be: "Ðe asi le ameha la ŋu ne woayi kɔƒewo me kple agbleta siwo ƒo xlã mí la, ne woadi dzeƒe kple nuɖuɖu, elabena teƒe sia tso abo. " 13 Ke egblɔ na wo be: "Miawo ŋutɔwo mina nu wo woaɖu. "
Wogblɔ be: "Naneke mele mía si wu abolo atɔ̃ kple tɔmelã eve o, negbe ɖeko míawo ŋutɔwo míayi aɖaƒle nuɖuɖu na ame siawo katã. " 14 Evɔ woanɔ abe ŋutsu akpe atɔ̃ ene.
Eye wògblɔ na eƒe nusrɔ̃lawo be: "Mina woanɔ anyi ɖe hatsotsowo me, eye hatsotso ɖe sia ɖe nanye ame blaatɔ̃ lɔƒo. " 15 Eye wowɔe nenema, eye wona wo katã wonɔ anyi.
16 Ke esi wòtsɔ abolo atɔ̃awo kple tɔmelã eveawo la, efɔ mo dzi kpɔ dziƒo, yra ɖe wo dzi. Eŋe wo me, eye wòtsɔ wo na eƒe nusrɔ̃lawo be woatsɔ aɖo ameha la kɔme. 17 Ale wo katã woɖu nu ɖi ƒo, eye woƒo kakɛ siwo susɔ la nu ƒu wòde kusi wuieve.
18 Emegbe esi eya ɖeka le gbe dom ɖa la, nusrɔ̃lawo va egbɔ, eye wòbia wo be: "Ame kae amehaawo le gbɔgblɔm be menye? " 19 Woɖo eŋu nɛ be: "Yohanes Amenyrɔɖetsimela, bubuwo be Eliya, bubuwo hã be blemanyagblɔɖilawo dometɔ ɖekae tsi tsitre. " 20 Azɔ ebia wo be: "Ke miawo ya ɖe, ame kae miegblɔna be menye? "
Petro ɖo eŋu be: "Mawu ƒe Kristo la. " 21 Ke ede se na wo vevie be womegagblɔ nya sia na ame aɖeke o, 22 egblɔ hã be: "Ele na Amegbetɔvi la be wòakpe fu geɖe, eye dumegãwo kple nunɔlawo ƒe tatɔwo kple agbalẽfialawo agbee, eye woawui, ke woafɔe ɖe tsitre le ŋkeke etɔ̃a gbe. "
23 Eye wògblɔ na wo katã be: "Ne ame aɖe di be yeadze yonyeme la, negbe nu le eɖokui gbɔ, eye wòatsɔ eƒe fuwɔameti la gbe sia gbe, eye wòadze yonyeme.
24 Elabena ame sia ame si dina be yeaɖe yeƒe agbe la abui; ke ame sia ame si abu eƒe agbe le tanye la, aɖee.
25 Le nyateƒe me la, viɖe kae wòanye na ame, ne xexe blibo la katã zu etɔ, gake wòbu eƒe agbe alo tsrɔ̃? 26 Elabena ame sia ame si nye kple nye nyawo kpea ŋu na la, Amegbetɔvi la hã akpe ŋui ne eva ɖo le eya ŋutɔ kple Fofoa kpakple mawudɔla kɔkɔeawo ƒe ŋutikɔkɔe me.
27 Ke vavã mele egblɔm na mi be, ame aɖewo le ame siwo le tsitre ɖe afi sia dome, siwo maɖɔ ku kpɔ gbeɖe o, va se ɖe esime wokpɔ Mawu Fiaɖuƒe la hafi. "
28 Le nyateƒe me la, anɔ ŋkeke enyi le nya siawo gbɔgblɔ megbe la, ekplɔ Petro kple Yohanes kpakple Yakobo ɖe asi yi to aɖe dzi be yeado gbe ɖa.
29 Eye esi wòle gbe dom ɖa la, eƒe mo ƒe dzedzeme trɔ, eye eƒe awu fu tititi hele dzo dam. 30 Eye kpɔ ɖa, ŋutsu eve, siwo nye Mose kple Eliya, le dze ɖom kplii. 31 Ame siawo dze le ŋutikɔkɔe me, eye wole dze ɖom tso eƒe dzodzo si ava eme le Yerusalem la ŋu.
32 Ke Petro kple ame siwo kpe ɖe eŋu la le alɔ̃ dɔm, gake esi wonyɔ keŋkeŋ la, wokpɔ eƒe ŋutikɔkɔe kple ŋutsu eve siwo le tsitre ɖe egbɔ.
33 Eye esi ame siawo le dzodzom le Yesu gbɔ la, Petro gblɔ nɛ be: "Nufiala, enyo na mí be míanɔ afi sia. Eya ta na míatu agbadɔ etɔ̃, ɖeka na wò, ɖeka na Mose, eye ɖeka na Eliya. "
Gake eya ŋutɔ menya nya ka gblɔm wòle o. 34 Ke esi wòle nya siawo gblɔm la, alilikpo do, eye wòdo vɔvɔli ɖe wo dzi.
35 Eye gbe aɖe ɖi tso alilikpoa me gblɔ be: "Ame siae nye Vinye si metia la. Miɖo toe. " 36 Eye esi gbea ɖi la, Yesu ɖeka koe wokpɔ.
Ke womia nu ɖe nya la dzi, eye womeka nu siwo wokpɔ la dometɔ aɖeke ta na ame aɖeke le ŋkeke mawo me o.
39 Eye kpɔ ɖa, gbɔgbɔ aɖe dzea edzi, eye kasia wòdoa ɣli, eye wònana wòƒona tititi, eye futukpɔ dona le enu, eye ne ewɔ nu vevii vɔ hã la, bebli hafi wòdzona le edzi. 40 Meɖe kuku na wò nusrɔ̃lawo be woanyae do goe, ke womete ŋui o. " 41 Yesu ɖo eŋu be: "Oo, dzidzime maxɔse totro kpaɖikpaɖi, ɣeyiɣi didi kae manɔ mia gbɔ ahado dzi atsɔ miaƒe nuwɔnawo ase ɖo? Kplɔ viwòa va afii. " 42 Gake esi ɖevia le egogom la, gbɔgbɔ vɔ̃ la xlãe ɖe anyi hena wòƒo tititi ŋutɔ. Ke Yesu ka mo na gbɔgbɔ makɔmakɔ la, eye wòda gbe le ŋutsuvi la ŋu, eye wòtsɔe na fofoa.
43 Ale wo katã ƒe nu ku le Mawu ƒe ŋusẽ gã la ŋuti.
Esi nu siwo katã wɔm wòle la na wo katã ƒe mo wɔ yaa la, egblɔ na eƒe nusrɔ̃lawo be: 44 "Miɖo to nya siawo nyuie ne woatsi susu me na mi, elabena woade Amegbetɔvi la asi na amewo. " 45 Ke womese nya si gblɔm wòle la gɔme o. Le nyateƒe me la, woɣlae ɖe wo be woagase egɔme o, eye wole vɔvɔ̃m be yewoabia nyae tso nya sia ŋu.
46 Azɔ nyaʋiʋli ɖo wo dome le wo dometɔ si nye gãtɔ la ŋuti.
47 Esi Yesu nya woƒe dzimesusuwo ta la, ekplɔ ɖevi aɖe vɛ hena wòtɔ ɖe egbɔ, 48 eye wògblɔ na wo be: "Ame sia ame si xɔa ɖevi sia le nye ŋkɔ ta la, exɔa nye hã; eye ame sia ame si xɔam la, exɔa Ame si dɔm ɖa la hã. Elabena ame si wɔa eɖokui suetɔ le mi katã mia dome lae nye gãtɔ. "
49 Eye Yohanes gblɔ nɛ be: "Nufiala, míekpɔ ame aɖe wòle gbɔgbɔ vɔ̃wo nyam do goe le wò ŋkɔ me, eye míegbe nɛ, elabena menye mía dometɔ ɖekae wònye o. " 50 Ke Yesu gblɔ nɛ be: "Migagbe nɛ o, elabena ame si metsi tsitre ɖe mia ŋu o la, le mia dzi. "
51 Ke esi ɣeyiɣi si woakɔ Yesu ayi dziƒo le aƒe tum la, eɖoe kplikpaa be yeayi Yerusalem. 52 Eya ta edɔ dɔlawo ɖo ɖe eŋgɔ.
Eye wodze mɔ va ɖo Samariatɔwo ƒe kɔƒe aɖe me be woadzra ɖo na eƒe vava. 53 Gake womexɔe o, le esi wòɖoe kplikpaa be yeayi Yerusalem ta.
54 Esi nusrɔ̃la Yakobo kple Yohanes kpɔ esia la, wobiae be: "Aƒetɔ, èlɔ̃ be míana dzo nage tso dziƒo ava tsrɔ̃ woa? " 55 Ke etrɔ heka mo na wo. 56 Ale wodzo yi kɔƒe bubu me.
57 Ke esi wole mɔa dzi yina la, ame aɖe gblɔ nɛ be: "Madze yowòme ayi afi sia afi si nàyi. " 58 Yesu gblɔ nɛ be: "Do le abeiwo si, eye atɔ le dziƒoxewo si, ke teƒe aɖeke mele Amegbetɔvi la ya si wòaziɔ ta ɖo o. " 59 Eye wògblɔ na ame bubu be: "Dze yonyeme. "
Amea gblɔ be: "Aƒetɔ, ɖe mɔ nam mayi aɖaɖi fofonye gbɔ. " 60 Ke egblɔ nɛ be: "Na ame kukuwo naɖi woƒe ame kukuwo, ke wò la, yi nàɖe gbeƒã Mawu Fiaɖuƒe la. " 61 Eye ame bubu hã gblɔ be: "Aƒetɔ, madze yowòme; gake na mayi aɖaklã nye aƒemetɔwo gbã. " 62 Yesu gblɔ nɛ be: "Ame si tsɔ eƒe asi ɖo kodzi dzi, eye wògale nu siwo le megbe kpɔm la, medze na Mawu Fiaɖuƒe la o. "
10:1-42
10 Le nu siawo megbe la, Aƒetɔ la tia ame blaadre bubuwo, eye wòdɔ wo eveeve ɖo ɖe eŋgɔ ɖe duwo me kple teƒe siwo katã to ge eya ŋutɔ gbɔna la.
2 Eye wògblɔ na wo be: "Nyateƒee, nuŋeŋe la sɔ gbɔ, ke dɔwɔlawo ya mede ha o.
Eya ta miɖe kuku na nuŋeŋe ƒe Aƒetɔ la be wòaɖo dɔwɔlawo ɖe eƒe nuŋeŋe la me. 3 Miheyi!
4 Migatsɔ gakotoku alo nuɖuɖukotoku alo afɔkpa o, eye migado gbe na ame aɖeke le mɔ dzi o.
5 Ne miege ɖe aƒe aɖe me la, gbã la, migblɔ be: ‘Ŋutifafa na aƒe sia.’ 6 Eye ne ŋutifafalɔ̃la aɖe le afi ma la, miaƒe ŋutifafa anɔ edzi. Ke ne ɖeke meli o la, ekema agbugbɔ ava mia dzi.
7 Minɔ aƒe ma ko me, eye miaɖu nu ahano nu si wona mi, elabena dɔwɔla dze na eƒe fetu.
Miganɔ ʋuʋum tso aƒe me yi aƒe me o.
8 "Ne mieyi ɖe du aɖe me, eye woxɔ mi la, miɖu nu si woatsɔ aɖo mia kɔme, 9 mida gbe le dɔnɔ siwo le eme la ŋu, eye migblɔ na wo be: ‘Mawu Fiaɖuƒe la gogo mi.’ 10 Ke ne miege ɖe du aɖe me, eye womexɔ mi o la, miyi ɖe eƒe ablɔwo me, eye miagblɔ be: 11 ‘Míele ʋuʋudedi si lé ɖe míaƒe afɔwo ŋu le miaƒe dua me la kura gɔ̃ hã ʋuʋum ɖi na mi. Gake nenɔ susu me na mi be, Mawu Fiaɖuƒe la gogo.’ 12 Mele egblɔm na mi be, anɔ bɔbɔe na Sodom le ŋkeke ma dzi wu ale si wòanɔ na du ma. 13 "Baba na wò, Korazin!
Baba na wò, Betsaida! Elabena ne ɖe wowɔ ŋusẽdɔ siwo wowɔ le mewò la le Tiro kple Sidon la, anye ne wotrɔ dzi me hebɔbɔ nɔ akpanya kple dzofi me gbe aɖe gbe ke. 14 Eya ta anɔ bɔbɔe na Tiro kple Sidon le ʋɔnudɔdrɔ̃ la me wu mi.
15 Ke wò Kapernaum, ɖe woado wò ɖe dzi yi ɖatɔ dziƒo loo?
Keke Tsiẽƒe kee nàva do ɖo! 16 "Ame sia ame si ɖoa to mi la, ɖoa to nye hã. Ame sia ame si gbea mi la, gbea nye hã. Eye ame sia ame si gbeam la, gbea Ame si dɔm ɖa la hã. "
17 Eye ame blaadreawo trɔ gbɔ kple dzidzɔ va gblɔ be: "Aƒetɔ, gbɔgbɔ vɔ̃wo gɔ̃ hã naa ta mí ne míeyɔ wò ŋkɔ la. " 18 Eye wògblɔ na wo be: "Mekpɔ Satana wòge xoxo abe dzikedzo ene tso dziƒo.
19 Kpɔ ɖa!
Mena ŋusẽ mi be miaɖo afɔ dawo kple dziɖegbewo dzi, eye miaɖu futɔ la ƒe ŋusẽwo katã dzi, eye naneke mawɔ nu vevi mi o.
Ɛ̃, Fofo, elabe nenemae dze ŋuwò. 22 Fofonye tsɔ nuwo katã de asi nam, eye ame aɖeke menya ame si Vi la nye o, negbe Fofo la ko, eye ame aɖeke menya ame si Fofo la nye o, negbe Vi la, kple ame si Vi la lɔ̃ be yeaɖee afia la ko. "
23 Eye wòtrɔ ɖe nusrɔ̃lawo ɖeɖe ŋu gblɔ be: "Dzidzɔtɔwoe nye ame siwo ƒe ŋku le nu siwo kpɔm miele la kpɔm. 24 Elabena mele egblɔm na mi be, nyagblɔɖila kple fia geɖewo di vevie be yewoakpɔ nu siwo kpɔm miele la, gake womekpɔ wo o, eye wodi be yewoase nya siwo sem miele la, gake womese wo o. "
25 Eye kpɔ ɖa, ŋutsu aɖe si nya Sea nyuie la tso be yeadoe kpɔ hegblɔ be: "Nufiala, nu kae wòle be mawɔ be manyi agbe mavɔ la dome? " 26 Ebiae be: "Nu kae woŋlɔ ɖe Se la me? Aleke nèse egɔmee? " 27 Eɖo eŋu nɛ be: "‘Lɔ̃ Yehowa wò Mawu kple wò dzi blibo, wò luʋɔ blibo, wò ŋusẽ blibo, kple wò tamesusu blibo,’ eye nàlɔ̃ ‘hawòvi abe wò ŋutɔ ɖokuiwò ene.’ " 28 Egblɔ nɛ be: "Èɖo eŋu nyuie; nɔ esia wɔm, ekema àkpɔ agbe. " 29 Ke esi ŋutsua di be yeaɖee afia be yele dzɔdzɔe ta la, ebia Yesu be: "Ame ka tututue nye hanyevi? " 30 Yesu ɖo eŋu be: "Ame aɖe tso Yerusalem ɖi abu yina Yeriko, eye wòdze adzodalawo si me, woɖe nu sia nu le eŋu, woƒoe wòku afã kple afã eye wogblẽe ɖi hedzo.
31 Ke eva eme be, nunɔla aɖe to mɔ ma ɖi abu gbɔna, ke esi wòkpɔe la, edze to mɔa ƒe akpa kemɛ dzo.
32 Nenema kee esi Lewitɔ aɖe hã va ɖo afi ma, eye wòkpɔe la, edze to mɔa ƒe akpa kemɛ dzo.
33 Ke Samariatɔ aɖe si le mɔa zɔm la va ke ɖe eŋu, eye esi wòkpɔe la, eƒe nu wɔ nublanui nɛ. 34 Ale wòte ɖe eŋu, kɔ ami kple wain ɖe eƒe abiawo me hebla wo nɛ. Emegbe ekɔ amea ɖe eya ŋutɔ ƒe tedzi dzi yi amedzrodzeƒe, eye wòkpɔ edzi.
35 Esi ŋu ke la, etsɔ denario eve na amedzrodzeƒea dzi kpɔla hegblɔ be: ‘Kpɔ edzi, eye nu sia nu si nàgagblẽ akpee la, maxee na wò ne metrɔ va.’ 36 Ame etɔ̃ siawo dometɔ kae nèsusu be ewɔ eɖokui havi na ame si dze adzodalawo si me? " 37 Egblɔ be: "Ame si kpɔ nublanui nɛ lae. " Eye Yesu gblɔ nɛ be: "Heyi, eye wò hã nàwɔ nenema ke. " 38 Ke esi wole woƒe mɔzɔzɔa dzi la, eyi kɔƒe aɖe me.
Eye nyɔnu aɖe si ŋkɔe nye Marta la xɔe ɖe eƒe me. 39 Nɔvinyɔnu aɖe le nyɔnu sia si, eŋkɔe nye Maria; ke eya bɔbɔ nɔ Aƒetɔ la ƒe afɔnu hele to ɖom eƒe nyawo. 40 Ke Marta ya tsi dzi ɖe nu geɖewo gbɔ kpɔkpɔ ŋu. Eya ta eva Yesu gbɔ va gblɔ be: "Aƒetɔ, mètsɔ ɖeke le eme be nɔvinyea gblẽ dɔawo katã ɖe nye ɖeka dzinye oa?
Gblɔe nɛ ne wòava kpe ɖe ŋunye. " 41 Aƒetɔ la ɖo eŋu nɛ be: "Marta, Marta, ètsi dzimaɖi hele fu ɖem na ɖokuiwò le nu geɖewo ŋuti. 42 Ke hã nu ʋɛ aɖewo koe hiã, alo ɖeka pɛ ko.
Maria ya tia nyuia gome, eye womele exɔ ge le esi o. "
11:1-54
11 Gbe ɖeka Yesu le gbe dom ɖa le teƒe aɖe, eye esi wòwu enu la, eƒe nusrɔ̃lawo dometɔ ɖeka gblɔ nɛ be: "Aƒetɔ, fia gbedodoɖa mí abe ale si Yohanes hã fia eƒe nusrɔ̃lawoe ene. " 2 Eya ta egblɔ na wo be: "Ne miele gbe dom ɖa la, migblɔ be: ‘Fofo, wò ŋkɔ ŋuti nakɔ. Wò Fiaɖuƒe nava. 3 Na abolo si asu mía nu gbe sia gbe la mí.
4 Eye tsɔ míaƒe nu vɔ̃wo ke mí, elabena míawo ŋutɔwo hã míetsɔna kea ame sia ame si nyi fe le mía ŋu; eye mègakplɔ mí yi tetekpɔ me o.’ "
Metu ʋɔa xoxo, eye nye kple vinyewo míemlɔ anyi.
Nyemate ŋu afɔ ana naneke wò o.’ 8 Mele egblɔm na mi be: Ne mafɔ ana nanekee le esi wònye exɔlɔ̃ ta o la, afɔ godoo le esi wòle ebiam atraɖii ta, eye wòatsɔ nu siwo hiãe la anɛ. 9 Eya ta mele egblɔm na mi be, minɔ ebiabia dzi, eye woana mi; minɔ edidi dzi, eye miakpɔe; minɔ ʋɔƒoƒo dzi, eye woaʋui na mi.
10 Elabena ame sia ame si le nu biam la, exɔnɛ; ame sia ame si le nu dim la, ekpɔnɛ; eye ame sia ame si le ʋɔ ƒom la, woaʋui nɛ.
11 Le nyateƒe me la, vifofo kae le mia dome si ne via bia tɔmelãe la, wòatsɔ da ade esi ɖe tɔmelã teƒe? 12 Alo ne ebia koklozii la, wòatsɔ dziɖegbe anɛ? 13 Eya ta ne mi ame vɔ̃ɖiwo kura gɔ̃ hã, mienya ale si miana nu nyuiwo mia viwo la, ɖe Fofo si le dziƒo la mana gbɔgbɔ kɔkɔe ame siwo bianɛ la geɖe wu oa? "
14 Emegbe enya gbɔgbɔ vɔ̃ aɖe si na ame aɖe zu mumu la do goe le amea me.
15 Ke wo dometɔ aɖewo gblɔ be: "Gbɔgbɔ vɔ̃wo ƒe fia Beelzebul dzie wòtona nyaa gbɔgbɔ vɔ̃wo. " 16 Ke ame bubuwo doe kpɔ hebiae be wòawɔ dzesi tso dziƒo yewoakpɔ.
17 Esi wònya woƒe susuwo ta la, egblɔ na wo be: "Fiaɖuƒe ɖe sia ɖe si ma ɖe eɖokui ŋu la gbãna, eye aƒe si ma ɖe eɖokui ŋu la gbãna.
18 Nenema kee ne Satana hã ma ɖe eɖokui ŋu ɖe, aleke eƒe fiaɖuƒe awɔ ali ke? Elabena miebe Beelzebul dzie metona nyaa gbɔgbɔ vɔ̃wo doa goe.
19 Ne Beelzebul dzie metona nyaa gbɔgbɔ vɔ̃wo doa goe la, ekema ame ka dzie mia viwo ya tona nyaa wo doa goe? Esia tae mia viwo adrɔ̃ ʋɔnu mi ɖo.
20 Ke ne Mawu ƒe asibidɛ dzie metona nyaa gbɔgbɔ vɔ̃wo doa goe la, ekema Mawu Fiaɖuƒe la ɖi ɖe mi ŋutɔŋutɔ.
21 Ne ame sesẽ aɖe kpla eƒe aʋawɔnuwo katã hele eƒe fiasã ŋu dzɔm la, eƒe nunɔamesiwo nɔa dedie. 22 Ke ne ame si sesẽ wui va dze edzi heɖu edzi la, etsɔa eƒe aʋawɔnu blibo si ŋu wòle dzi ɖom ɖo la dzonɛ, eye wòmaa eƒe nu siwo wòlɔ le egbɔ la.
23 Ame si mele dzinye o la, tsi tsitre ɖe ŋunye, eye ame si meƒoa amewo nu ƒu kplim o la kaa wo hlẽna.
24 "Ne gbɔgbɔ makɔmakɔ aɖe do go le ame aɖe me la, etsana le teƒe siwo ƒu nɔa gbɔɖemeƒe dim, eye ne mekpɔ ɖeke o la, egblɔna be, ‘Matrɔ ayi nye aƒe si me medzo le la me.’ 25 Eye ne etrɔ va aƒea me la, ekpɔna be wokplɔ eme heɖo atsyɔ̃ nɛ. 26 Azɔ eyina ɖakplɔa gbɔgbɔ adre bubu siwo vɔ̃ɖi wu eya ŋutɔ la kpena ɖe eɖokui ŋu, eye woyina ɖe eme henɔa afi ma. Eye ame ma ƒe nɔnɔme mlɔetɔwo va gblẽna ɖe edzi wu gbãtɔwo. "
27 Ke esi wòle nya siawo gblɔm la, nyɔnu aɖe do ɣli le ameha la dome gblɔ be: "Dzidzɔtɔe nye nyɔnu si ƒe vidzidɔ me nènɔ kple no si nèno! " 28 Ke egblɔ be: "Ao, ke boŋ dzidzɔtɔwoe nye ame siwo le Mawu ƒe nya la sem, eye wole edzi wɔm! "
29 Esi amehawo va le ƒu ƒom la, ede asi gbɔgblɔ me be: "Dzidzime vɔ̃ɖie dzidzime sia nye; ele dzesi dim, ke womele dzesi aɖeke na gee o, negbe Yona ƒe dzesi la ko. 30 Elabena ale si ko Yona zu dzesi na Niniwetɔwoe la, nenema ke Amegbetɔvi la hã anye dzesi na dzidzime siae.
31 Woafɔ anyiehefianyɔnu la ɖe tsitre le ʋɔnudɔdrɔ̃ la me kpe ɖe dzidzime sia me tɔwo ŋu, eye wòabu fɔ wo; elabena etso keke anyigba seƒe ke va be yease Salomo ƒe nunyanyawo.
Ke kpɔ ɖa, ame si lolo wu Salomo la le afii! 32 Niniwetɔwo afɔ le ʋɔnudɔdrɔ̃ la me kpe ɖe dzidzime sia ŋu, eye woabu fɔe; elabena wotrɔ dzi me le nya siwo Yona ɖe gbeƒãe la ta.
Kpɔ ɖa, ame si lolo wu Yona la le afii! 33 Ame aɖeke mesia akaɖi dana ɖe ɣaɣlaƒe alo kusi te o, ke edanɛ ɖe akaɖiti dzi boŋ, be wòaklẽ na ame siwo vaa aƒea me la.
34 Wò ameti la ƒe akaɖie nye wò ŋku. Ne wò ŋku nɔa nu ɖeka ŋu la, ekema wò ameti blibo la katã me akɔ, ke ne wò ŋku biãa ŋu la, wò ameti blibo la katã hã me ado viviti.
35 Eya ta kpɔ nyuie be kekeli si le mewò la nagazu viviti o.
36 Eya ta ne wò ameti blibo la me kɔ, eye eƒe akpa aɖeke medo viviti o la, ekema ameti bliboa me akɔ abe ale si akaɖi ƒe keklẽ naa kekeli wòe ene. "
37 Esi wògblɔ nya siawo la, Farisitɔ aɖe kpee be wòava ɖu nu kpli ye. Eya ta eyi, eye wòbɔbɔ nɔ kplɔ̃a ŋu.
38 Ke ewɔ moyaa na Farisitɔ la be meklɔ asi gbã hafi be yeaɖu nua o.
39 Ke Aƒetɔ la gblɔ nɛ be: "Mi Farisitɔwo, mieklɔa kplu kple agba ŋu, ke miaƒe dzi me yɔ fũu kple ŋukeklẽ kpakple vɔɖivɔ̃ɖi.
40 Mi movitɔwo! Menye ame si wɔ eŋuti la kee wɔ eme hã oa? 41 Ke mitsɔ nu siwo le eme la nyo dɔme na ame dahewo, eye kpɔ ɖa, nu bubuwo katã ŋu akɔ na mi! 42 Ke baba na mi Farisitɔwo, elabena mienaa ahamɛ kple ƒãglo kpakple amagbe bubuwo katã ƒe ewolia, gake mieŋea aɖaba ƒua Mawu ƒe dzɔdzɔenyenye kple eƒe lɔlɔ̃ ya dzi!
Ele be miawɔ nu mawo, gake miagaŋe aɖaba aƒu esiawo hã dzi o.
43 Baba na mi Farisitɔwo, elabena mielɔ̃a ŋgɔgbezikpuiwo dzi nɔnɔ le ƒuƒoƒewo eye miedina be amewo nado gbe na yewo le ablɔwo me! 44 Baba na mi, elabena miele abe yɔdo siwo mele dzedzem nyuie o, eye amewo zɔa wo dzi, evɔ womenyana o la ene! "
45 Eya ta ame siwo nya Sea nyuie la dometɔ ɖeka gblɔ nɛ be: "Nufiala, esi nègblɔ nya siawo la, èdzu míawo hãe. " 46 Eye wògblɔ be: "Baba na mi ame siwo nya Sea nyuie la hã, elabena miedoa agba kpekpe siwo manya tsɔ o la na amewo, ke miawo ŋutɔwo mietsɔa miaƒe asibidɛ ɖeka pɛ hã kaa agbaawo ŋu o!
47 "Baba na mi, elabena miedzraa nyagblɔɖilawo ƒe yɔdowo ɖo, evɔ wònye mia tɔgbuiwoe wu wo! 48 Nyateƒee, mienye ɖasefowo le mia tɔgbuiwo ƒe nuwɔnawo ŋu, gake mieda asi ɖe wo dzi, elabena ame siawoe wu nyagblɔɖilawo, eye miawo miele woƒe yɔdowo dzram ɖo.
49 Esia ta Mawu ƒe nunya gblɔ hã be: ‘Madɔ nyagblɔɖilawo kple apostolowo ɖe wo, woawu wo dometɔ aɖewo eye woati bubuwo yome, 50 bena woabia nyagblɔɖila siwo katã ƒe ʋu wokɔ ɖe anyi tso xexea ƒe gɔmeɖoanyiɣi la tso dzidzime sia si me, 51 tso Abel ƒe ʋu dzi va se ɖe Zakariya, ame si wowu ŋutasesẽtɔe le vɔsamlekpui la kple xɔ la dome ƒe ʋu dzi.’
Ɛ̃, mele egblɔm na mi be: Woabu fɔ dzidzime sia ɖe woƒe ʋu ta. 52 "Baba na mi ame siwo nya Sea nyuie la, elabena mietsɔ sidzedze ƒe safui la dzoe.
53 Esi wòdo go le afi ma la, agbalẽfialawo kple Farisitɔwo tsi tsitre ɖe eŋu vevie hele nya geɖewo biamee tsɔ le aɖe dem nu me nɛ, 54 eye wole eɖiam, be yewoalée le eƒe nuƒoƒo me.
12:1-59
12 Le ɣeyiɣi sia me la, ame akpeakpewo va ƒo ƒu, ale gbegbe be wole afɔ ɖom wo nɔewo dzi. Yesu ƒo nu na eƒe nusrɔ̃lawo gbã gblɔ be: "Mikpɔ nyuie le Farisitɔwo ƒe amɔwɔʋãnu si nye alakpanuwɔwɔ la ŋuti.
2 Wometsyɔ nu naneke dzi, si womava ɖe ɖe go o, eye womeɣla naneke, si womava nya o. 3 Eya ta nya siwo miegblɔna le viviti me la, woava see le kekeli nu, eye nya si miedo dalĩ gblɔ le xɔgã me la, woaɖe gbeƒãe le xɔwo tame.
4 Xɔ̃nyewo, mele egblɔm na mi hã be, migavɔ̃ ame siwo wua ŋutilã, eye le esia megbe la womegatea ŋu wɔa naneke wu ema o la o. 5 Ke mafia ame si miavɔ̃ la mi: Mivɔ̃ Ame si, ne ewu ame vɔ la, ŋusẽ le esi be wòatsɔe aƒu gbe ɖe Gehena. Ɛ̃, mele egblɔm na mi be, mivɔ̃ Ame sia boŋ.
6 Ðe womedzraa atsutsrɔe atɔ̃ xɔa gaku eve siwo ƒe home le sue oa? Gake Mawu meŋlɔa wo dometɔ ɖeka pɛ gɔ̃ hã be o. 7 Ke woxlẽ miaƒe taɖawo katã gɔ̃ hã.
Migavɔ̃ o; miexɔ asi sãsãsã wu atsutsrɔe geɖewo.
8 "Eya ta mele egblɔm na mi be, ame sia ame si ʋua menye le amewo ŋkume la, Amegbetɔvi la hã aʋu eme le mawudɔlawo ŋkume. 9 Ke ame si gbe nu le gbɔnye le amewo ŋkume la, nye hã magbe nu le egbɔ le mawudɔlawo ŋkume. 10 Eye ame sia ame si gblɔ nya vlo aɖe ɖe Amegbetɔvi la ŋu la, woatsɔe akee, ke ame si gblɔ busunya ɖe gbɔgbɔ kɔkɔea ŋu la, womatsɔe akee o.
11 Ne wokplɔ mi yi amehawo, dziɖulawo kple ŋusẽtɔwo ŋkume la, migatsi dzimaɖi le nya si miatsɔ aʋli mia ɖokui ta alo le nya si miagblɔ la ŋuti o, 12 elabena gbɔgbɔ kɔkɔe la afia nya si miagblɔ le gaƒoƒo ma tututu me la mi. "
13 Eye ame aɖe tso ameha la dome gblɔ nɛ be: "Nufiala, gblɔ na nɔvinye ne wòama domenyinu la kplim. " 14 Ebiae be: "Ŋutsu, ame kae ɖom ʋɔnudrɔ̃la alo nyametsola ɖe mi ame evea nu? " 15 Eye wògblɔ na wo be: "Mina miaƒe ŋkuwo nanɔ ʋuʋu, eye mikpɔ nyuie le ŋukeklẽ ɖe sia ɖe ƒomevi ŋu, elabena ne nu gbogbo aɖewo le ame si hã la, nu siawo mana agbee o. " 16 Ale wòdo lo sia na wo be: "Kesinɔtɔ aɖe ƒe anyigba wɔ nu nyuie.
17 Eya ta ebu le eɖokui me be, ‘Esi teƒe aɖeke megale asinye madzra nye agblemenukuwo ɖo o ɖe, nu ka wɔ ge mala?’ 18 Eya ta egblɔ be, ‘Menya nu si mawɔ: Mamu nye nudzraɖoƒewo, eye matu esiwo lolo wu; afi mae madzra nye nukuwo katã kple nye nuwo katã ɖo, 19 eye magblɔ na ɖokuinye be: "Èdzra nu nyui geɖe ɖo ɖi hena ƒe geɖewo; ɖe dzi ɖi, ɖu nu, no nu, eye nàɖu agbe. "’ 20 Ke Mawu gblɔ nɛ be: ‘Movitɔ, zã sia me ke woabia wò agbe le asiwò me. Ekema ame ka tɔe nu siwo nèdzra ɖo ɖi la azu?’ 21 Nenemae wònɔna na ame si ƒo kesinɔnuwo nu ƒu na eɖokui, gake menye kesinɔtɔ le Mawu gbɔ o. "
22 Eye wògblɔ na eƒe nusrɔ̃lawo be: "Esia tae mele egblɔm na mi be, midzudzɔ dzimaɖitsitsi ɖe miaƒe agbe ŋu le nu si miaɖu ŋuti, alo le miaƒe ŋutilãwo ŋu le nu si miado ŋuti. 23 Elabena agbe la wu nuɖuɖu, eye ŋutilã la wu nudodo.
Ðe miexɔ asi sãsãsã wu xeviwo oa? 25 Mia dometɔ kae ne ele dzimaɖi tsim la, wòate ŋu atsɔ abɔklugui ɖeka akpe eƒe agbenɔƒe? 26 Eya ta ne miate ŋu awɔ nu sue sia teti gɔ̃ hã o la, ke nu ka tae miatsi dzimaɖi ɖe nu susɔeawo ŋu? 27 Mibu ale si dzogbenyawo tsinae la ŋu kpɔ: Womewɔa dɔ alo trea ɖeti o; gake mele egblɔm na mi be, le Salomo ƒe ŋutikɔkɔe la katã me gɔ̃ hã la, meɖo atsyɔ̃ kpɔ abe esiawo dometɔ ɖeka ene o.
28 Ke ne Mawu ɖoa atsyɔ̃ na gbe si le gbe me egbe, eye etsɔ ko woatsɔe aƒu gbe ɖe dzo me la, ɖe maɖo atsyɔ̃ na miawo ya geɖe wu oa? Mi xɔseʋɛtɔwo! 29 Eya ta migatsi dzimaɖi ɖe nu si miaɖu kple nu si miano la ŋu o, eye midzudzɔ dzimaɖitsitsi fũu akpa; 30 elabena nu siawo yomee xexemedukɔwo tina vevie, ke mia Fofo nyae be nu siawo hiã mi.
31 Ke minɔ eƒe Fiaɖuƒe la didi dzi boŋ, eye woatsɔ nu siawo akpee na mi.
32 "Alẽha sue, mègavɔ̃ o, elabena edze mia Fofo la ŋu be yeatsɔ Fiaɖuƒe la na mi.
Mitɔ gakotoku siwo megblẽna o, siwo nye nu xɔasi siwo nu mayi o la, na mia ɖokui ɖe dziƒowo, afi si fiafitɔ megogona o, eye agbagblaʋui hã megblẽa nu le o. 34 Elabena afi si wò nu xɔasiwo le la, afi mae wò dzi hã anɔ.
35 "Midzra ɖo, minɔ klalo, eye miaƒe akaɖiwo nenɔ bibim, 36 eye minɔ abe ame siwo le woƒe aƒetɔ lalam be wòagbɔ tso srɔ̃ɖeƒe, ale be ne eva ɖo eye wòƒo ʋɔa la, yewoaʋui nɛ enumake la ene.
37 Dzidzɔtɔwoe nye kluvi mawo siwo aƒetɔ la akpɔ be wole ŋudzɔ ne eva ɖo!
Vavã mele egblɔm na mi be, eya ŋutɔ abla ali dzi, eye wòana woanɔ kplɔ̃ ŋu, eye wòasubɔ wo.
38 Dzidzɔtɔwoe woanye ne eva le ŋudzɔɣi evelia, alo etɔ̃lia gɔ̃ hã me, eye wòkpɔ wo wole ŋudzɔ! 39 Ke minya esia be, ne ɖe aƒea tɔ anya gaƒoƒo si dzi fiafitɔ ava la, anye ne maɖe mɔ nɛ wòadze kpɔ age ɖe eƒe me o.
40 Miawo hã minɔ dzadzraɖoɖi, elabena Amegbetɔvi la ava le gaƒoƒo si miesusu o la dzi. "
41 Eye Petro biae be: "Aƒetɔ, míawo koe nèle lo sia dom na loo alo amewo katã? " 42 Eye Aƒetɔ la ɖo eŋu be: "Ame ka tututue nye aƒedzikpɔla nuteƒewɔla, si dze aɖaŋu, si eƒe aƒetɔ aɖo eƒe subɔviwo ƒe ha la nu, be wòanɔ nuɖuɖu si asu na wo la nam wo le ɣeyiɣi nyuitɔ dzi? 43 Dzidzɔtɔe kluvi ma anye ne eƒe aƒetɔ gbɔ va kpɔe wòle ewɔm nenema! 44 Vavã mele egblɔm na mi be, atsɔe aɖo eƒe nuwo katã nu.
45 Ke ne kluvi ma agblɔ le eƒe dzi me be, ‘Nye aƒetɔ mele gbɔgbɔm kaba o,’ eye wòade asi subɔviŋutsuwo kple subɔvinyɔnuwo ƒoƒo me, eye wòaɖu nu ano nu eye wòamu aha la, 46 kluvi ma ƒe aƒetɔ ava le gbe si gbe mele mɔ kpɔm nɛ o kple gaƒoƒo si menya o la me, eye wòahe to nɛ vevie ahana gomee kpe ɖe ame mawɔnuteƒewo ŋu. 47 Ekema woaƒo kluvi ma si nya eƒe aƒetɔ ƒe lɔlɔ̃nu, gake menɔ dzadzraɖoɖi alo wɔ nu si eƒe aƒetɔa gblɔ o la geɖe. 48 Ke ame si menya o, eye wòwɔ nu si dze ƒoƒo la, woaƒoe ʋɛ. Vavãe, ame sia ame si wona nu geɖe la, woabia nu geɖe tso esi, eye ame si wotsɔ ɖo nu geɖe nu la, woabia nu geɖe wu tso esi.
49 "Ðe meva dzo do ge ɖe anyigba dzi, eye ne dzoa lé xoxo ɖe, nu kae magadi? 50 Nyateƒee, nyɔnyrɔ aɖe li wòle be maxɔ, eye aleke metsi dzodzodzoe va se ɖe esime wòawu enue nye esi! 51 Ðe miesusu be ŋutifafa na gee meva le anyigba dzia?
Gbeɖe, mele egblɔm na mi be, mama boŋ ye. 52 Elabena tso fifia dzi la, ame atɔ̃ anɔ aƒe ɖeka me, eye wo dome ama, etɔ̃ atsi tsitre ɖe eve ŋu, eye eve ɖe etɔ̃ ŋu. 53 Fofo kple viŋutsu dome ama, eye viŋutsu kple fofoa dome ama, vidada kple vianyɔnu dome ama, eye vinyɔnu kple dadaa dome ama, lɔ̃xo kple lɔ̃xoyɔvi dome ama, eye lɔ̃xoyɔvi kple lɔ̃xoa dome ama. "
54 Eye wògblɔ na amehawo hã be: "Ne miekpɔ alilikpo le dodom le ɣetoɖoƒe la, miegblɔna enumake be: ‘Tsi gã aɖe gbɔna,’ eye wòvaa eme hã. 55 Eye ne miekpɔ be ya ƒo tso anyiehe la, miegblɔna be: ‘Xexea me le dzo xɔ ge,’ eye wòvaa eme hã.
56 Alakpanuwɔlawo, mienya ale si mialé ŋku ɖe anyigba kple dziŋgɔli ƒe nɔnɔme ŋu, ke aleke wɔ mienya ale si mialé ŋku ɖe ɣeyiɣi sia tututu ya ŋu o? 57 Eye nu ka tae mietsoa nya me le nu si le dzɔdzɔe la ŋuti na mia ɖokui o? 58 Le kpɔɖeŋu me, ne wò kple wò ketɔ si tsɔ nya ɖe ŋuwò mieyina dziɖula aɖe ŋkume la, dze agbagba nàdzra mia dome ɖo le mɔa dzi, ne magakplɔ wò ayi ʋɔnudrɔ̃la ŋkume, ale be ʋɔnudrɔ̃la la natsɔ wò ade asi na kpovitɔ, eye kpovitɔ la nade wò gaxɔ me o. 59 Mele egblɔm na wò be, màdo go le afi ma akpɔ o, va se ɖe esime nàxe wò gaku suetɔ mamlɛa hafi. "
13:1-35
13 Ɣemaɣi la, ame aɖewo siwo le afi ma la gblɔ ale si Pilato wu Galileatɔ aɖewo siwo nɔ vɔ sam eye wòtsɔ woƒe ʋu tsaka woƒe vɔsalãwo ƒe ʋu la ŋu nya nɛ. 2 Eya ta ebia wo be: "Ðe miesusu be Galileatɔ siawo nye nu vɔ̃ wɔlawo wu Galileatɔ bubuawo le esi nu sia dzɔ ɖe wo dzi ta? 3 Gbeɖe, mele egblɔm na mi be, ne mietrɔ dzi me o la, woatsrɔ̃ mi katã nenema ke.
4 Alo ɖe miesusu be ame wuienyi siwo dzi Siloam-mɔ́ la mu dze woku la, woawoe ɖi fɔ wu Yerusalemtɔ bubuawo katã mahã? 5 Gbeɖe, mele egblɔm na mi be, ne mietrɔ dzi me o la, woatsrɔ̃ mi katã nenema ke. "
6 Eye wòdo lo sia be: "Ame aɖe do gboti ɖe eƒe waingble me, eye wòva di kutsetse le edzi, ke mekpɔ ɖeke o.
Lãe ƒu anyi! Nu ka ŋuti wòaxɔ anyigba la dzodzro?’ 8 Eɖo eŋu nɛ be, ‘Aƒetɔ, na wòaganɔ anyi ƒe ɖeka kpɔ, ne maɖe do aƒo xlãe ahado aɖu ɖe ete. 9 Ne eva tse le etsɔme la, enyo; ke ne mele nenema o la, nàlãe aƒu anyi.’ "
10 Azɔ ele nu fiam le ƒuƒoƒeawo dometɔ ɖeka le Sabat dzi. 11 Eye kpɔ ɖa, nyɔnu aɖe si me gbɔgbɔ vɔ̃ aɖe le, eye wòna wòzu dɔnɔ ƒe wuienyi sɔŋ; eye wòxa gobaa ale be metea ŋu dzɔna kura o la le afi ma.
12 Esi Yesu kpɔe la, eyɔe gblɔ nɛ be: "Nyɔnu, wotu ka wò tso wò dɔléle la me. " 13 Eye wòda eƒe asiwo ɖe edzi, enumake nyɔnua dzɔ kã, eye wòde asi Mawu kafukafu me.
14 Ke ƒuƒoƒea dzi kpɔlaa do dziku vevie le esi Yesu da gbe le amea ŋu le Sabat dzi ta, eye wògblɔ na ameha la be: "Ŋkeke adee li, siwo dzi wòle be ame nawɔ dɔ le, eya ta miva ne woada gbe le mia ŋu le ŋkeke mawo dzi, ke menye le Sabat la dzi o. " 15 Ke Aƒetɔ la ɖo eŋu nɛ be: "Alakpanuwɔlawo, ɖe mia dometɔ ɖe sia ɖe meɖea ka eƒe nyitsu alo eƒe tedzi le lãkpo me le Sabat dzi, eye wòkplɔnɛ yia tsinoƒe oa? 16 Ðe ɣeyiɣi mede be woaɖe ka nyɔnu sia, si nye Abraham vi, eye Satana blae ƒe wuienyi sɔŋ la le Sabat ŋkeke dzi oa? " 17 Esi wògblɔ nya siawo la, ŋukpe lé ame siwo tsi tsitre ɖe eŋu la katã, ke ameha blibo la de asi dzidzɔkpɔkpɔ me le nu wɔnuku siwo katã wòwɔ la ta.
18 Eya ta egblɔ be: "Nu kae Mawu Fiaɖuƒe la ɖi, eye nu kae matsɔe asɔ kplii? 19 Ele abe sinapi-ku si ame aɖe ƒã ɖe eƒe abɔ me, eye wòtsi va zu ati, eye dziƒoxewo va wɔ atɔ ɖe eƒe alɔwo me la ene. "
20 Egagblɔ be: "Nu kae matsɔ Mawu Fiaɖuƒe la asɔ kplii? 21 Ele abe amɔwɔʋãnu si nyɔnu aɖe tsɔ blu amɔwɔ dzidzenu gã etɔ̃ va se ɖe esime amɔwɔ bliboa ʋã la ene. "
22 Eye wòyi ɖato duwo kple kɔƒewo me hele nu fiam, eye wòle mɔzɔzɔa dzi ɖo ta Yerusalem. 23 Ke ame aɖe biae be: "Aƒetɔ, ame ʋɛ aɖewo koe akpɔ ɖeɖea? " Eɖo eŋu na wo be: 24 "Miʋli sesĩe be miato agbo xaxɛ la nu age ɖe eme, elabena mele egblɔm na mi be: Ame geɖewo adi be yewoage ɖe eme, ke womate ŋui o.
25 Ne aƒea tɔ tso do ʋɔa la, miatɔ ɖe xexe anɔ ʋɔa ƒom anɔ gbɔgblɔm be, ‘Aƒetɔ, ʋui na mí,’ ekema aɖo eŋu na mi be: ‘Nyemenya afi si mietso o.’ 26 Ekema miade asi gbɔgblɔ me be, ‘Míeɖu nu heno nu le ŋkuwòme, eye nèfia nu le míaƒe ablɔwo dzi ɖe.’ 27 Ke agblɔ na mi be, ‘Nyemenya afi si mietso o.
Mite ɖa le gbɔnye, mi nu madzɔmadzɔ wɔlawo katã!’ 28 Afi mae miafa avi ahaɖu aɖukli le, ne miekpɔ Abraham, Isak, Yakob kple nyagblɔɖilawo katã le Mawu Fiaɖuƒe la me, ke wotsɔ miawo ya ƒu gbe ɖe xexe.
29 Amewo atso ɣedzeƒe, ɣetoɖoƒe, dziehe kple anyiehe, eye woabɔbɔ nɔ kplɔ̃ ŋu le Mawu Fiaɖuƒe la me.
30 Eye kpɔ ɖa, ame mlɔetɔ aɖewo li, siwo ava zu gbãtɔwo, eye ame gbãtɔ aɖewo li, siwo ava zu mlɔetɔwo. "
34 Yerusalem, Yerusalem, si wu nyagblɔɖilawo, eye wòƒu kpe ame siwo wodɔ ɖo ɖe egbɔ zi nenie nyemehedi be maƒo viwòwo nu ƒu abe ale si koklonɔ ƒoa viawo nu ƒu ɖe eƒe aʋalawo te ene o! Ke mielɔ̃ o! 35 Kpɔ ɖa! Wogblẽ miaƒe aƒe la ɖi na mi.
Mele egblɔm na mi be: Miegale kpɔ ye ge o va se ɖe esime miagblɔ be: ‘Woayra ame si gbɔna le Yehowa ƒe ŋkɔ me!’ "
14:1-35
14 Ɣebubuɣi la, Yesu yi Farisitɔwo ƒe kplɔla aɖe ƒe me le Sabat dzi be yeaɖu nu, eye wonɔ ŋku lém ɖe eŋu vevie. 2 Eye kpɔ ɖa, ŋutsu aɖe si le tetedɔ lém la le eŋgɔ.
3 Eya ta Yesu bia ame siwo nya Sea nyuie la kple Farisitɔwo be: "Ðe se ɖe mɔ be woada dɔ le Sabat dzi loo alo se meɖe mɔ o? " 4 Ke wozi kpi.
Ale wòka asi amea ŋu heda gbe le eŋu, eye wòdo mɔe. 5 Ebia wo be: "Mia dometɔ kae li, ne viaŋutsu alo eƒe nyitsu ge ɖe vudo me le Sabat dzi la, maɖee enumake o? " 6 Eye womete ŋu ɖo nya sia ŋu o.
7 Esi wòkpɔ ale si ame kpekpeawo le bubunɔƒewo tiam na wo ɖokuiwo la, egblɔ na wo be: 8 "Ne ame aɖe kpe wò va srɔ̃ɖekplɔ̃ ŋu la, mègava nɔ bubunɔƒe gãtɔ o. Ðewohĩ ekpe ame aɖe si nye bubume wu wò la hã vɛ. 9 Eye ame si kpe wò kplii la ava gblɔ na wò be: ‘Tsɔ wò nɔƒe na ame sia.’ Ekema àtsɔ ŋukpe ayi aɖanɔ nɔƒe mlɔetɔ. 10 Ke boŋ ne wokpe wò la, yi ɖanɔ anyi ɖe nɔƒe mlɔetɔ, ale be ne ame si kpe wò la va la, wòagblɔ na wò be: ‘Xɔ̃nye, yi ɖanɔ nɔƒe si ŋu bubu le wu.’ Ekema anye bubu na wò le ame kpekpe susɔeawo katã ŋkume.
11 Elabena ame sia ame si doa eɖokui ɖe dzi la, woabɔbɔe ɖe anyi, eye ame sia ame si bɔbɔa eɖokui la, woadoe ɖe dzi. "
Elabena ɖewohĩ woawo hã woava kpe wò gbe ɖeka, eye ema azu teƒeɖoɖo na wò. 13 Ke boŋ ne èɖo kplɔ̃ la, kpe ame dahewo, nuwɔametɔwo, bunɔwo kple ŋkuagbãtɔwo; 14 ekema àkpɔ dzidzɔ, le esi naneke mele wo si woatsɔ aɖo eteƒe na wò o la ta. Ke woaɖo eteƒe na wò le ame dzɔdzɔewo ƒe tsitretsitsi la me. " 15 Esi ame siwo hã wokpe dometɔ ɖeka se nya siawo la, egblɔ nɛ be: "Dzidzɔtɔe nye ame si aɖu nu le Mawu Fiaɖuƒe la me. "
16 Yesu gblɔ nɛ be: "Ame aɖe ɖo fiẽnuɖukplɔ̃ gã aɖe, eye wòkpe ame geɖewo. 17 Esi fiẽnuɖuɣia ɖo la, edɔ eƒe kluvi ɖa be wòayi aɖagblɔ na ame kpekpeawo be, ‘Miva, elabena nu sia nu sɔ gbe.’ 18 Ke wo katã wodo taflatsɛ. Ame gbãtɔ gblɔ nɛ be, ‘Meƒle agble, eye ele nam be mayi aɖakpɔe ɖa; eya ta meɖe kuku, nyemate ŋu ava o.’ 19 Eye ame bubu gblɔ be, ‘Meƒle nyi eveeve teƒe atɔ̃, eye meyina wo do ge kpɔ, eya ta meɖe kuku, nyemate ŋu ava o.’ 20 Ame bubu hã gblɔ be, ‘Ðeko meɖe srɔ̃e nye esia, eya ta nyemate ŋu ava o.’ 21 Eye kluvi la trɔ gbɔ va gblɔ nya siawo na eƒe aƒetɔ la.
Ale eƒe aƒetɔ do dɔmedzoe, eye wògblɔ na eƒe kluvi la be, ‘Netsɔ, yi dua ƒe ablɔwo me kple kpɔdomeewo, eye nàkplɔ ame dahewo, nuwɔametɔwo, ŋkuagbãtɔwo kple bunɔwo vɛ.’ 22 Le ɣeyiɣi aɖe megbe la, kluvi la gbɔ va gblɔ be, ‘Aƒetɔ, mewɔ nu si nèɖo nam la, gake nɔƒe gali.’ 23 Eya ta aƒetɔ la gblɔ na kluvi la be, ‘Yi mɔwo dzi kple ablɔwo me, eye nàƒoe ɖe amewo nu be woava, ne nye aƒea me nayɔ. 24 Elabena mele egblɔm na mi be, ame mawo, siwo mekpe hafi wogbe la, dometɔ aɖeke maɖɔ nye fiẽnuɖuɖu la kpɔ o.’ "
25 Ke ameha gã aɖe le mɔ zɔm kplii gbe ɖeka, eye wòtrɔ gblɔ na wo be: 26 "Ne ame aɖe va gbɔnye, eye melé fu fofoa, dadaa, srɔ̃a, viawo, nɔviaŋutsuwo kple nɔvianyɔnuwo, ɛ̃, ne melé fu eya ŋutɔ ƒe agbe kekeake gɔ̃ hã o la, mate ŋu anye nye nusrɔ̃la o.
27 Ame si metsɔ eƒe fuwɔameti hedze yonyeme o la mate ŋu anye nye nusrɔ̃la o.
28 Le kpɔɖeŋu me, mia dometɔ kae li ne edi be yeatu xɔ la, manɔ anyi abu eŋu kɔnta gbã ahakpɔ ɖa be nu sɔ gbɔ ɖe ye si yeate ŋu awu enu o mahã? 29 Ne menye nenema o la, aɖo egɔme anyi, gake mate ŋu awu enu o, eye ame siwo katã kpɔe la aɖu fewu le eŋu 30 agblɔ be: ‘Ame sia dze xɔtutu gɔme, gake mete ŋu wu enu o.’ 31 Alo fia kae li, eye ne eyina aʋa kpe ge kple fia bubu la, manɔ anyi abu eŋuti gbã, ne ate ŋu atsɔ asrafo akpe ewo anɔ te ɖe ame si gbɔna aʋa kpe ge kplii la ƒe asrafo akpe blaeveawo nu oa? 32 Ne ekpɔe be manya wɔ o la, ekema ne ame kemɛa le adzɔge ʋĩi gbɔna la, adɔ eƒe amewo ɖa be woawɔ ŋutifafa kplii.
33 Nenema kee mia dometɔ si magbe nu le nu siwo katã le esi la gbɔ o la mate ŋu anye nye nusrɔ̃la o.
34 "Nyateƒee, nu nyui aɖee dze nye. Ke ne dze bu eƒe ŋusẽ ɖe, nu kae woatsɔ adee? 35 Menyo na anyigba alo be woazãe abe aɖu ene hã o. Ðeko woatsɔe aƒu gbe.
Ame si to senu li na la, nesee. "
15:1-32
15 Ke adzɔxɔlawo kple nu vɔ̃ wɔlawo katã nɔa egbɔ vam be yewoaɖo toe. 2 Eye Farisitɔwo kple agbalẽfialawo lĩ liʋiliʋĩ be: "Ame sia xɔa nu vɔ̃ wɔlawo heɖua nu kpli wo. " 3 Eye wòdo lo sia na wo be: 4 "Mia dometɔ ka sie alẽ alafa ɖeka le, eye ne wo dometɔ ɖeka bú la, magblẽ blaasieke vɔ asieke la ɖe gbedzi, eye wòayi aɖadi esi bú la va se ɖe esime wòakpɔe oa? 5 Ne ekpɔe la, akɔe ɖe abɔta kple dzidzɔ. 6 Eye ne eɖo aƒe me la, ayɔ exɔlɔ̃wo kple eƒe aƒelikawo aƒo ƒu ahagblɔ na wo be, ‘Mikpɔ dzidzɔ kplim, elabena mekpɔ nye alẽ si bú la.’ 7 Mele egblɔm na mi be, nenema kee woakpɔ dzidzɔ geɖe le dziƒo le nu vɔ̃ wɔla ɖeka si trɔ dzi me la ŋuti wu ɖe ame dzɔdzɔe blaasieke vɔ asieke siwo mehiã na dzimetɔtrɔ o la ŋuti.
8 "Alo nyɔnu ka sie drakma ewo anɔ, eye ne ebú drakma ɖeka la, masi akaɖi, eye wòakplɔ eƒe aƒea me ahadii nyuie va se ɖe esime wòakpɔe oa? 9 Eye ne ekpɔe la, ayɔ exɔlɔ̃wo kple eƒe aƒelikawo aƒo ƒu ahagblɔ na wo be, ‘Mikpɔ dzidzɔ kplim, elabena mekpɔ nye drakma si bú la.’ 10 Mele egblɔm na mi be, nenema kee mawudɔlawo kpɔa dzidzɔ le nu vɔ̃ wɔla ɖeka si trɔ dzi me la ŋuti. "
11 Eye wògblɔ be: "Viŋutsu eve le ŋutsu aɖe si. 12 Eye ɖevitɔa gblɔ na fofoa be, ‘Fofo, tsɔ nunɔamesiawo ƒe akpa si nye tɔnye la nam.’
Ale wòma eƒe nunɔamesiwo na wo. 13 Le ŋkeke ʋɛ aɖewo megbe la, ɖevitɔ la ƒo eƒe nuwo katã nu ƒu hezɔ mɔ yi dukɔ didi aɖe me, eye wògblẽ eƒe nunɔamesiwo dome le afi ma to agbe baɖa nɔnɔ me.
14 Esi wòzã nuawo katã vɔ la, dɔ gã aɖe to le dukɔ ma me godoo, eye hiã tui. 15 Eyi ɖatsɔ eɖokui lé ɖe dukɔ ma me tɔ aɖe gɔ̃ hã ŋu, eye wòdɔe ɖe eƒe agble me be wòanyi hawo.
16 Eye wòdina be woatsɔ hawo ƒe nuɖuɖu ana ye, ke ame aɖeke menaa nanekee o.
17 "Esi wònyɔ le eɖokui me la, egblɔ be, ‘Nuɖuɖu bɔ ɖe fofonye ƒe apadɔwɔlawo gɔ̃ hã si hafi nye ya mele afii le kukum le dɔwuame ta! 18 Matso ayi fofonye gbɔ ahagblɔ nɛ be: "Fofo, mewɔ nu vɔ̃ ɖe dziƒo ŋu kple ŋutiwò. 19 Nyemegadze be nàyɔm be viwò o. Wɔm abe wò apadɔwɔlawo dometɔ ɖeka ene. "’ 20 Ale wòdze mɔ yina fofoa gbɔ.
Esi wòle mɔ dzi ʋĩi gbɔna la, fofoa kpɔe, eye eƒe nu wɔ nublanui nɛ, ale wòƒu du yi ɖawɔ atuu nɛ hegbugbɔ nu nɛ lɔlɔ̃tɔe.
21 Eye via gblɔ nɛ be, ‘Fofo, mewɔ nu vɔ̃ ɖe dziƒo ŋu kple ŋutiwò. Nyemegadze be nàyɔm be viwò o.’ 22 Ke fofoa gblɔ na eƒe kluviwo be, ‘Netsɔ, mitsɔ awu ʋlaya nyuitɔ va do nɛ, mide asigɛ asi nɛ, eye mido afɔkpa nɛ. 23 Eye milé nyitsui dami la vɛ, miwui, eye mina míaɖu nu akpɔ dzidzɔ, 24 elabena vinye sia ku, eye wògagbɔ agbe; ebú, eye wogakpɔe.’
Eye wode asi dzidzɔkpɔkpɔ me.
25 "Ke via tsitsitɔ yi agble, esi wòtrɔ gbɔna eye wògogo aƒea la, ese haƒoƒo kple ɣeɖuɖu. 26 Eya ta eyɔ subɔviawo dometɔ ɖeka hebia nu si le edzi yim lae.
27 Eɖo eŋu nɛ be, ‘Nɔviwò trɔ gbɔ, eye fofowò wu nyitsui dami la, elabena egakpɔe le lãmesẽ me.’ 28 Ke edo dziku, eye medi be yeayi aƒea me o.
Eye fofoa do go va ɖe kuku nɛ. 29 Ke egblɔ na fofoa be, ‘Kpɔ ɖa, mesubɔ wò ƒe geɖe, eye nyemeda wò se dzi zi ɖeka pɛ hã kpɔ o, evɔ mèna gbɔ̃vi ɖekam kpɔ be nye kple xɔ̃nyewo míado dzidzɔ na mía ɖokui o. 30 Ke esi viwò sia, si gblẽ wò nunɔamesiwo dome kple gbolowo gbɔ va ko la, èwu nyitsui dami la nɛ.’ 31 Egblɔ nɛ be, ‘Vinye, èle gbɔnye ɣesiaɣi, eye nu siwo katã le asinye la, tɔwòe wonye. 32 Gake ɖeko wòle be míakpɔ dzidzɔ ahatso aseye, elabena nɔviwò sia ku, eye wògagbɔ agbe; ebú, eye wogakpɔe.’ "
16:1-31
16 Egagblɔ na nusrɔ̃lawo be: "Aƒedzikpɔla aɖe nɔ kesinɔtɔ aɖe si, eye wova tso enu na kesinɔtɔa be ele eƒe nuwo dome gblẽm. 2 Eya ta eyɔe biae be, ‘Nya kae nye esia sem mele le ŋuwò? Va wɔ akɔnta nam le wò aƒedzikpɔkpɔ ŋuti, elabena màgate ŋu akpɔ aƒea dzi azɔ o.’ 3 Eye aƒedzikpɔla la gblɔ na eɖokui be, ‘Esi wònye nye aƒetɔ le aƒedzikpɔkpɔdɔa xɔ ge le asinye ɖe, nu ka wɔ ge mala?
Ŋusẽ mele ŋunye madzobo anyigba o, nubiabia hã kpea ŋu nam.
4 Ahã! Menya nu si mawɔ, ale be ne woxɔ aƒedzikpɔkpɔdɔa le asinye la, amewo naxɔm ɖe woƒe aƒewo me.’ 5 Esi wòyɔ ame siwo katã nyi fe le eƒe aƒetɔ ŋu vɛ la, ebia gbãtɔ be, ‘Ho neni ƒe fee nènyi le nye aƒetɔ ŋu?’ 6 Eɖo eŋu be, ‘Ami gago alafa ɖeka.’ Egblɔ nɛ be, ‘Xɔ wò fegbalẽa nàbɔbɔ anɔ anyi, eye nàŋlɔ kaba be blaatɔ̃.’ 7 Emegbe ebia ame bubu be, ‘Ke wò ɖe, ho neni ƒe fee nènyi?’ Eɖo eŋu be, ‘Lu kotoku alafa ɖeka.’
Egblɔ nɛ be, ‘Xɔ wò fegbalẽa, eye nàŋlɔ blaenyi.’ 8 Togbɔ be ame madzɔmadzɔe aƒedzikpɔlaa nye hã la, eƒe aƒetɔ kafui, le esi wòdze aɖaŋu ta; elabena nuɖoanyi sia me viwo dze aɖaŋu ɖe woawo ŋutɔ ƒe dzidzimea ŋu wu kekeli la ƒe viwo.
9 "Mele egblɔm na mi hã be: Mitsɔ kesinɔnu madzɔmadzɔwo dze xɔlɔ̃woe na mia ɖokuiwo, ale be ne wo nu va yi la, woaxɔ mi ɖe nɔƒe mavɔwo.
10 Ame si wɔa nuteƒe le nu suetɔ me la, wɔa nuteƒe le nu geɖewo hã me, eye ame si wɔa nu madzɔmadzɔ le nu suetɔ me la, wɔa nu madzɔmadzɔ le nu geɖewo hã me.
11 Eya ta ne mienye nuteƒewɔlawo le kesinɔnu madzɔmadzɔwo gome o ɖe, ame kae aka ɖe mia dzi atsɔ nu vavã ade mia si? 12 Eye ne mienye nuteƒewɔla le nu si nye ame bubu tɔ me o ɖe, ame kae atsɔ nu si anye mia tɔ la ana mi? 13 Subɔvi aɖeke mate ŋu anye kluvi na aƒetɔ eve o, elabena alé fu ɖeka eye wòalɔ̃ evelia, alo aku ɖe ɖeka ŋu, eye wòado vlo evelia.
Miate ŋu anye Mawu kple Kesinɔnuwo siaa ƒe kluviwo o. " 14 Ke Farisitɔwo, ame siwo nye galɔ̃lawo la, le to ɖom nya siawo katã, eye woɖu fewu le Yesu ŋu. 15 Eya ta egblɔ na wo be: "Miewɔa mia ɖokuiwo ame dzɔdzɔewo le amewo ŋkume, gake Mawu nya nu si le miaƒe dziwo me.
Elabena nu si amegbetɔwo buna nu kɔkɔ la nye ŋunyɔnu le Mawu ya ŋkume. 16 "Woɖe gbeƒã Se la kple Nyagblɔɖilawo ƒe nyawo va se ɖe Yohanes dzi.
17 Vavãe, ele bɔbɔe be dziƒo kple anyigba nu nava yi wu be Se la ƒe ŋɔŋlɔdzesi ɖeka nado kpo emevava.
18 "Ame sia ame si gbe srɔ̃a heɖe bubu la, ewɔ ahasi, eye ŋutsu si ɖe nyɔnu si srɔ̃a gbe la wɔ ahasi.
19 "Ŋutsu kesinɔtɔ aɖe nɔ anyi, eye wòdoa awu xɔasi kple aklala biɖibiɖi wu, eye wòɖua agbe ŋutɔ gbe sia gbe.
20 Eye wokɔa nubiala aɖe si ŋkɔe nye Lazaro, ame si ŋuti yɔ fũu kple abiwo la, va dana ɖe eƒe agbo nu, 21 eye wòdina be yeaɖu nu siwo le dudum tso kesinɔtɔa ƒe kplɔ̃ dzi. Ɛ̃, avuwo gɔ̃ hã va ɖuɖɔa eƒe abiawo me.
22 Le ɣeyiɣi aɖe megbe la, nubialaa ku, eye mawudɔlawo kɔe yi Abraham gbɔ.
"Kesinɔtɔ la hã ku, eye woɖii. 23 Ke esi wòle Tsiẽƒe hele fu kpem vevie la, ewu mo dzi, eye wòkpɔ Abraham ɖa ʋĩi, eye Lazaro le egbɔ.
24 Eya ta edo ɣli gblɔ be, ‘Fofo Abraham, kpɔ nublanui nam, eye nàdɔ Lazaro ɖa be wòatsɔ eƒe asibidɛ nu atɔ tsi me ava ge ɖe aɖe dzi nam, elabena mele veve sem helĩhelĩ le dzobibi gã sia me.’ 25 Ke Abraham gblɔ nɛ be, ‘Vinye, ɖo ŋku edzi be èxɔ wò nu nyuiwo katã le wò agbe me, gake Lazaro ya xɔ vɔ̃awo.
Azɔ ekpɔ akɔfafa le afi sia, ke wò ya èle fu kpem. 26 Gawu la, ʋe globo aɖe hã le mía kple miawo dome, ale be, ame siwo di be yewoatso afi sia ava mia gbɔ la mate ŋui o, eye ame aɖeke mate ŋu atso afi ma hã ava mía gbɔ o.’ 27 Eye wògblɔ be, ‘Ne nenemae la, fofo, meɖe kuku dɔe ɖe fofonye ƒe me, 28 elabena nɔvi atɔ̃ le asinye, ne wòaɖi ɖase na wo, bena woawo hã womagava fukpeƒe sia o.’ 29 Ke Abraham gblɔ be, ‘Mose kple Nyagblɔɖilawo le wo gbɔ; woneɖo to ame siawo.’ 30 Eye kesinɔtɔa ɖo eŋu nɛ be, ‘Gbeɖe, fofo Abraham, ke boŋ ne ame aɖe tso ame kukuwo dome yi wo gbɔ la, woatrɔ dzi me.’ 31 Ke egblɔ nɛ be, ‘Ne womeɖo to Mose kple Nyagblɔɖilawo o la, ekema ne ame aɖe fɔ tso ame kukuwo dome hã la, mate ŋu aƒoe ɖe wo nu woatrɔ o.’ "
17:1-37
17 Eye wògblɔ na eƒe nusrɔ̃lawo be: "Nu siwo ahe amewo ade nu vɔ̃ me la ava godoo. Gake baba na ame si dzi woato ava! 2 Ne wotsɔ té tsi ɖe kɔ nɛ hetsɔe ƒu gbe ɖe atsiaƒu me la, enyo nɛ wu be wòana ɖevi siawo dometɔ ɖeka nadze nu vɔ̃ me. 3 Mikpɔ mia ɖokui dzi nyuie.
Ne nɔviwò wɔ nu vɔ̃ ɖe ŋuwò la, ka mo nɛ, eye ne etrɔ dzi me la, tsɔe kee. 4 Ne ewɔ nu vɔ̃ ɖe ŋuwò zi adre gɔ̃ hã le ŋkeke ɖeka me, eye wògatrɔ va gbɔwò zi adre gblɔ be, ‘Metrɔ dzi me’ la, ele be nàtsɔe akee. "
5 Ke apostoloawo gblɔ na Aƒetɔ la be: "Na míaƒe xɔse nadzi ɖe edzi. " 6 Eye Aƒetɔ la gblɔ be: "Ne xɔse le mia si de sinapi-ku ƒe lolome nu la, ekema miagblɔ na ati sia be, ‘Ho yi ɖadze atsiaƒu me!’ eye aɖo to mi.
7 "Mia dometɔ ka ƒe kluvie anɔ agble ŋlɔm alo anɔ lãwo kplɔm, eye ne etso agble gbɔ la, wòagblɔ nɛ be, ‘Va afii nànɔ kplɔ̃ ŋu aɖu nu zi ɖeka’? 8 Menye ɖe wòagblɔ nɛ boŋ be, ‘Wɔ nye fiẽnuɖuɖu nam, eye do akɔtawu nàsubɔm va se ɖe esime maɖu nu ano nu vɔ, eye esia megbe àte ŋu aɖu nu ano nu’ oa? 9 Ðe wòada akpe na kluvi la le esi wòwɔ dɔ siwo wode esi la ta? 10 Nenema kee miawo hã, ne miewɔ nu siwo katã woɖo na mi la, migblɔ be: ‘Kluvi gbɔlowo koe míenye. Nu si wòle be míawɔ lae míewɔ.’ "
11 Esi wòyina Yerusalem la, eto Samaria kple Galilea dome. 12 Eye esi wòle gegem ɖe kɔƒe aɖe me la, anyidɔléla ewo va do goe, gake wotsi tsitre ɖe adzɔge ɖaa. 13 Eye wokɔ gbe dzi gblɔ be: "Yesu, Nufiala, kpɔ nublanui na mí! " 14 Esi wòkpɔ wo la, egblɔ na wo be: "Miyi ɖatsɔ mia ɖokuiwo fia nunɔlawo. "
Eye esi woyina la, wo ŋuti kɔ. 15 Esi wo dometɔ ɖeka kpɔ be yeƒe dɔa vɔ na ye la, etrɔ hele Mawu kafum lélele. 16 Eye wòva tsyɔ mo anyi ɖe Yesu ƒe afɔnu heda akpe nɛ.
Samariatɔ hãe wònye. 17 Yesu bia be: "Menye ame ewoawo katã ŋutie kɔ oa? Ke ame asieke mamlɛawo ya ɖe? 18 Aleke wɔ wo dometɔ aɖeke megbugbɔ va tsɔ ŋutikɔkɔe na Mawu o, negbe dukɔ bubu me tɔ sia ko? " 19 Eye wògblɔ nɛ be: "Tso nàdzo, wò xɔse na nèhaya. "
20 Esi Farisitɔwo biae be ɣekaɣie Mawu Fiaɖuƒea ava hã la, eɖo eŋu na wo be: "Mawu Fiaɖuƒe la mava ame sia ame nakpɔ gaglãa o, 21 eye amewo magblɔ be, ‘Ele afii!’ alo ‘Afi mɛ!’ o. Elabena kpɔ ɖa, Mawu Fiaɖuƒe la le mia dome. "
22 Eye wògblɔ na nusrɔ̃lawo be: "Ŋkekewo li gbɔna, esime miadi be yewoakpɔ Amegbetɔvi la ƒe ŋkekeawo dometɔ ɖeka, gake miakpɔe o. 23 Eye amewo agblɔ na mi be, ‘Mikpɔ ɖa, ele afi mɛ!’ alo ‘Mikpɔ ɖa, ele afii!’ Migado go o, eye migadze wo yome o.
24 Elabena ale si ko dzi kea dzo eye wòklẽna tso dziƒo ƒe go ɖeka dzi yia dziƒo ƒe go bubu dzi la, nenema kee Amegbetɔvi la anɔ le eƒe ŋkeke la dzi.
25 Gake gbã la, ele nɛ be wòakpe fu geɖe, eye dzidzime sia agbee.
26 Eye abe ale si wònɔ le Noa ƒe ŋkekeawo me ene la, nenema kee wòanɔ le Amegbetɔvi la ƒe ŋkekeawo me: 27 wonɔ nu ɖum, wonɔ nu nom, ŋutsuwo nɔ srɔ̃ ɖem, wonɔ nyɔnuwo tsɔm na be woaɖe, va se ɖe ŋkeke si dzi Noa ge ɖe aɖakaʋua me, eye Tsiɖɔɖɔa va, eye wòtsrɔ̃ wo katã.
28 Nenema kee wònɔ le Lot ƒe ŋkekeawo me: wonɔ nu ɖum, wonɔ nu nom, wonɔ nu ƒlem, wonɔ nu dzram, wonɔ nu ƒãm, wonɔ xɔ tum. 29 Ke le ŋkeke si dzi Lot do go le Sodom la, dzo kple dzokpe dza tso dziƒo va tsrɔ̃ wo katã.
30 Nenema kee wòanɔ le gbe si gbe Amegbetɔvi la aɖe eɖokui afia. 31 "Le ŋkeke ma dzi la, ame si le xɔ ta, evɔ eƒe nuwo le xɔa me la, megaɖi va be yeatsɔ wo o, eye ame si le agble me la hã megatrɔ va nu siwo le megbe la gbɔ o. 32 Miɖo ŋku Lot srɔ̃ dzi.
34 Mele egblɔm na mi be, le zã ma me la, ame eve amlɔ aba ɖeka dzi; woakplɔ ɖeka, ke woagblẽ evelia ya ɖi. 35 Nyɔnu eve anɔ wɔ tum le té ɖeka dzi; woakplɔ ɖeka, gake woagblẽ evelia ya ɖi. " 36 37 Eya ta wobiae be: "Aƒetɔ, afi kae? "
Egblɔ na wo be: "Afi si nu kuku le la, afi mae hɔ̃wo hã ƒoa ƒu ɖo. "
18:1-43
18 Eye wògado lo na eƒe nusrɔ̃lawo tso ale si wòhiã be woanɔ gbe dom ɖa ɣesiaɣi, eye womagana ta o la ŋuti 2 gblɔ be: "Ʋɔnudrɔ̃la aɖe le du aɖe me, si mevɔ̃a Mawu o, eye mebua ame hã o.
3 Ke ahosi aɖe hã le du ma me, si yia egbɔ enuenu gblɔna nɛ be, ‘Drɔ̃ ʋɔnu dzɔdzɔe nam le nye kple ame si tsɔ nya ɖe ŋunye la dome.’ 4 Ke melɔ̃ be yeakpe ɖe eŋu o hena ɣeyiɣi aɖe, gake emegbe la, egblɔ na eɖokui be, ‘Togbɔ be nyemevɔ̃a Mawu o, eye nyemebua ame aɖeke o hã la, 5 esi ahosi sia le fu ɖem nam ɣesiaɣi ta la, mana woadrɔ̃ ʋɔnu dzɔdzɔe nɛ, ale be wòaganɔ vavam ahatsɔ eƒe nubiabiawo anɔ fu ɖem nam atraɖii o.’ " 6 Eye Aƒetɔ la gblɔ be: "Togbɔ be ame madzɔmadzɔe ʋɔnudrɔ̃la sia nye hã la, miese nya si wògblɔ ɖe! 7 Ekema ɖe Mawu mana woadrɔ̃ ʋɔnu dzɔdzɔe na eƒe ame tiatia siwo le ɣli dom nɛ zã kple keli, esi wògbɔ dzi ɖi blewu na wo oa? 8 Mele egblɔm na mi be, ana woadrɔ̃ ʋɔnu dzɔdzɔe na wo kaba.
Gake ne Amegbetɔvi la va ɖo la, ɖe wòakpɔ xɔse sia tɔgbi le anyigba dzi vavãa? "
9 Ke edo lo sia hã na ame aɖewo, siwo ka ɖe wo ɖokuiwo dzi be yewonye ame dzɔdzɔewo, eye womebua ame bubuwo ɖe ɖeke me o la be: 10 "Ame eve yi gbedoxɔ me be yewoado gbe ɖa, ame ɖeka nye Farisitɔ, eye evelia nye adzɔxɔla.
11 Farisitɔ la le tsitrenu, eye wòdo gbe ɖa le tame be, ‘Oo Mawu, meda akpe na wò be nyemele abe ame bubuawo adzodalawo, ame madzɔmadzɔwo, ahasiwɔlawo alo adzɔxɔla sia gɔ̃ hã ene o. 12 Metsia nu dɔna zi eve le kwasiɖa ɖeka me; menaa nu siwo katã mekpɔ la ƒe ewolia.’ 13 Gake adzɔxɔla ya le tsitre ɖe adzɔge ke, eye medi be yeawu mo dzi teti hã akpɔ dziƒo o, ke boŋ ele akɔta ƒom le gbɔgblɔm be, ‘Oo, Mawu, kpɔ nublanui na nye, ame si nye nu vɔ̃ wɔla.’ 14 Mele egblɔm na mi be, ame sia trɔ yi aƒe me, eye wobui ame dzɔdzɔe wu Farisitɔ ma. Elabena ame sia ame si doa eɖokui ɖe dzi la, woabɔbɔe ɖe anyi, ke ame si bɔbɔa eɖokui ɖe anyi la, woadoe ɖe dzi. "
15 Azɔ amewo tsɔ woƒe vidzĩwo va Yesu gbɔ be wòaka asi wo ŋu, ke esi nusrɔ̃lawo kpɔe la, woblu ɖe wo ta.
16 Gake Yesu bia be woatsɔ vidzĩawo ava ye gbɔ hegblɔ be: "Mina ɖeviawo nava gbɔnye, eye migaxe mɔ na wo o, elabena ame siawo ƒomevi tɔe nye Mawu Fiaɖuƒe la.
17 Vavã mele egblɔm na mi be, ame sia ame si mexɔa Mawu Fiaɖuƒe la abe ale si ɖeviwo xɔa nui ene o la, mate ŋu ayi ɖe eme gbeɖe o. "
18 Eye Yudatɔwo ƒe kplɔla aɖe va biae be: "Nufiala Nyui, nu kae mawɔ be manyi agbe mavɔ la dome? " 19 Yesu ɖo eŋu nɛ be: "Nu ka tae nèle yɔyem be ame nyui?
Ame aɖeke menye ame nyui o, negbe ame ɖeka ko, eyae nye Mawu. 20 Ènya sededeawo ɖe: ‘Mègawɔ ahasi o, mègawu ame o, mègafi fi o, mègaɖi aʋatsoɖase o, bu fofowò kple dawò.’ " 21 Eye wòɖo eŋu be: "Mewɔa nu siawo katã tso nye ɖevime ke. " 22 Esi Yesu see la, egblɔ nɛ be, "Egasusɔ nu ɖeka na wò: Dzra nu siwo katã le asiwò, eye nàma ga la na ame dahewo, eye kesinɔnu anɔ asiwò le dziƒo; eye nàva dze yonyeme. " 23 Esi wòse esia la, exa nu vevie, elabena kesinɔtɔ gã aɖee wònye.
24 Yesu kpɔe dũu hegblɔ be: "Aleke gbegbe wòasesẽ na ame siwo si ga le be woage ɖe Mawu Fiaɖuƒe la mee nye esi! 25 Le nyateƒe me la, ele bɔbɔe na kposɔ be wòato abui ƒe vo me wu be kesinɔtɔ nayi ɖe Mawu Fiaɖuƒe la me. " 26 Ame siwo see la gblɔ be: "Ekema ame ka gɔ̃e ate ŋu akpɔ ɖeɖe? " 27 Egblɔ be: "Nu siwo manya wɔ le amegbetɔwo gbɔ o la, Mawu ya ate ŋu awɔe. " 28 Ke Petro gblɔ be: "Kpɔ ɖa, míegblẽ míaƒe nuwo ɖi, eye míedze yowòme. " 29 Egblɔ na wo be: "Vavã mele egblɔm na mi be, ame aɖeke meli, si gblẽ aƒe alo srɔ̃nyɔnu alo nɔviŋutsuwo alo dzilawo alo viwo ɖi le Mawu Fiaɖuƒe la ta, 30 si makpɔ wo ɖe eteƒe zi geɖe le ɣeyiɣi sia me, eye wòakpɔ agbe mavɔ le nuɖoanyi si gbɔna la me o. "
31 Eye wòyɔ Ame Wuieveawo ɖe kpɔe gblɔ na wo be: "Kpɔ ɖa! Míeyina Yerusalem, eye nu siwo katã woŋlɔ to nyagblɔɖilawo dzi le Amegbetɔvi la ŋu la ava eme keŋ.
32 Le kpɔɖeŋu me, woadee asi na dukɔwo me tɔwo, eye woaɖu fewu le eŋu, woado vloe, eye woaɖe ta ɖe eŋu. 33 Woaƒoe kple atam eye woawui, ke afɔ ɖe tsitre le ŋkeke etɔ̃a gbe. " 34 Gake womese nya siawo dometɔ aɖeke gɔme o, elabena woɣla nya siawo ɖe wo, eye womese nya si gblɔm wòle la gɔme o.
35 Ke esi Yesu le Yeriko gogom la, ŋkuagbãtɔ aɖe nɔ anyi ɖe mɔ to le nu biam. 36 Esi wòse ameha aɖe ŋkɔ wova yina la, ebia be nu kae le dzɔdzɔm hã.
37 Wogblɔ nɛ be: "Yesu Nazaretetɔ lae va yina! " 38 Ale wòdo ɣli be: "Yesu, David Vi, kpɔ nublanui nam! " 39 Eye ame siwo le ŋgɔ la blu ɖe eta be wòazi ɖoɖoe, ke egado ɣli sesĩe wu be: "David Vi lee, kpɔ nublanui nam dzro! " 40 Eye Yesu tɔ eye wògblɔ be woakplɔ amea ava ye gbɔ. Esi wòte ɖe eŋu la, Yesu biae be: 41 "Nu kae nèdi be mawɔ na wò? "
Eɖo eŋu be: "Aƒetɔ, na magakpɔ nu. " 42 Eye Yesu gblɔ nɛ be: "Gakpɔ nu; wò xɔse na nèhaya. " 43 Eye enumake wògakpɔ nu, eye wòdze Yesu yome hele Mawu kafum.
Eye esi ameawo katã kpɔ nu si dzɔ la, woawo hã wokafu Mawu.
19:1-48
19 Azɔ Yesu ge ɖe Yeriko dua me hetso eme yina.
2 Ke ŋutsu aɖe si ŋkɔe nye Zaxeo le afi ma; enye adzɔxɔlawo ƒe amegã, si si alɔme le. 3 Ke edi be yeakpɔ ame si Yesu sia nye, gake mete ŋui o le ameha la ta, elabena ame kpui wònye. 4 Eya ta eƒu du dze ŋgɔ ɖalia gboti aɖe be yeakpɔe, elabena egbɔna afi ma to ge.
5 Ke esi Yesu ɖo teƒea la, efɔ mo dzi, eye wògblɔ nɛ be: "Zaxeo, ɖi kaba, elabena aƒewò mee madze egbe. " 6 Ale wòɖi kaba, eye wòxɔe ɖe eƒe me kple dzidzɔ.
7 Ke esi wokpɔ esia la, wo katã wolĩ liʋiliʋĩ gblɔ be: "Ŋutsu sia yina nu vɔ̃ wɔla gbɔ dze ge. " 8 Ke Zaxeo tso gblɔ na Aƒetɔ la be: "Kpɔ ɖa Aƒetɔ, matsɔ nye nunɔamesiwo ƒe afã ana ame dahewo, eye maɖo nu sia nu si metafa ame aɖe xɔ le esi la teƒe zi ene. " 9 Eye Yesu gblɔ nɛ be: "Xɔxɔ va aƒe sia me egbea, elabena Abraham vie wò hã nènye.
10 Elabena Amegbetɔvi la va be yeadi ame siwo bu la ahaɖe wo. "
12 Eya ta egblɔ be: "Bubume aɖe zɔ mɔ yi dukɔ didi aɖe me, be woaɖo ye fia le afi ma, ne yeatrɔ agbɔ. 13 Eya ta eyɔ eƒe kluviwo dometɔ ewo vɛ, eye wòtsɔ mina ewo na wo hegblɔ na wo be, ‘Mitsɔe tsa asii va se ɖe esime magbɔ.’ 14 Gake eƒe dukɔmeviwo lé fui, eye wodɔ amewo ɖe eyome be woagblɔ be, ‘Míedi be ame sia naɖu fia ɖe mía dzi o.’ 15 "Mlɔeba esi woɖoe fia eye wòtrɔ gbɔ la, ena woyɔ kluvi siwo wòtsɔ gaa na la vɛ, ne yeanya viɖe si wokpɔ le woƒe asitsatsa la me. 16 Eye gbãtɔ va do hegblɔ be, ‘Aƒetɔ, wò mina la ɖe vi mina ewo ɖe edzi.’ 17 Egblɔ nɛ be, ‘Kluvi nyui, wòe wɔ dɔ kakaka!
21 Elabena menɔ vɔvɔ̃m na wò, elabena wò nya me sẽ; ètsɔa nu si mèda ɖi o, eye nèŋea nu si mèƒã o.’ 22 Egblɔ nɛ be, ‘Kluvi vɔ̃ɖi, wò ŋutɔ wò numenyae metsɔ le ʋɔnu drɔ̃m wò. Esi nènya be nye nya me sẽ, metsɔa nu si nyemeda ɖi o, eye meŋea nu si nyemeƒã o la, 23 ekema nu ka tae mètsɔ nye ga la de gadzraɖoƒe ale be ne metrɔ gbɔ la, maxɔe kple deme oa?’ 24 "Ale fia la gblɔ na ame siwo le tsitre ɖe afi ma be, ‘Mixɔ mina la le esi, eye mitsɔe na ame si si mina ewo le la.’ 25 Ke wogblɔ nɛ be, ‘Aƒetɔ, mina ewo le esi xoxo ɖe!’ 26 ‘Mele egblɔm na mi be, ame sia ame si si nu le la, woatsɔ geɖe akpee nɛ, gake ame si si nu mele o la, woaxɔ nu si le esi la kura gɔ̃ hã le esi.
27 Azɔ mikplɔ nye futɔ siwo medi be maɖu fia ɖe yewo dzi o la vɛ ne miawu wo le ŋkunyeme.’ " 28 Esi wògblɔ nya siawo vɔ la, edze mɔ ɖo ta Yerusalem.
29 Eye esi wògogo Betfage kple Betania le to si woyɔna be Amito la dzi la, edɔ nusrɔ̃laawo dometɔ eve 30 gblɔ be: "Miyi kɔƒe si kpɔm miele le mia ŋgɔ la me, eye ne miege ɖe eme la, miakpɔ tedzivi aɖe, si dzi ame aɖeke menɔ kpɔ o la, le ka me.
Miɖe kae, eye mikplɔe vɛ. 31 Eye ne ame aɖe bia mi be, ‘Nu ka tae miele ka ɖemee?’ hã la, migblɔ be, ‘Aƒetɔ la le ehiãm.’ " 32 Ale ame dɔdɔawo yi eye wokpɔe abe ale si tututu wògblɔe na wo ene. 33 Ke esi wole ka ɖem tedzivia la, ame siwo tɔ wònye la bia wo be: "Nu ka tae miele ka ɖem tedzivia? " 34 Woɖo eŋu be: "Aƒetɔ la le ehiãm. " 35 Eye wokplɔe yi na Yesu hetsɔ woƒe awudziwuiwo ɖo ɖe tedzivia dzi, eye wokɔ Yesu ɖo edzi. 36 Esi wòva yina la, amewo le woƒe awudziwuiwo ɖom ɖe mɔa dzi.
37 Esi wònya gogo mɔ si wotona ɖina tso Amitoa dzi ko la, nusrɔ̃lawo ƒe ha blibo la katã de asi dzidzɔkpɔkpɔ me hele Mawu kafum kple ɣli le ŋusẽdɔ siwo katã teƒe wokpɔ la ŋuti, 38 eye wole gbɔgblɔm be: "Woayra Fia si gbɔna le Yehowa ƒe ŋkɔ me!
Ŋutifafa le dziƒo, eye ŋutikɔkɔe na ame si le dziƒo boo la! " 39 Ke Farisitɔ siwo le amehaa dome la dometɔ aɖewo gblɔ nɛ be: "Nufiala, gbe nya na wò nusrɔ̃lawo. " 40 Ke eɖo eŋu na wo be: "Mele egblɔm na mi be, ne ame siawo zi kpi la, kpewo ado ɣli. "
41 Eye esi wògogo Yerusalem, eye wòkpɔ dua la, efa avi ɖe eŋu 42 gblɔ be: "Wò la, ɖe wòle be nànya nu siwo na ŋutifafa wò le ŋkeke sia me hafi ke woɣla ɖe wò ŋkuwo fifia. 43 Elabena ŋkekewo gbɔna na wò esime wò futɔwo atu ati biɖoebiɖoewo aƒo xlã wò godoo va kpe, woaɖe to ɖe wò eye woaxaxa wò ɖo le goawo katã me. 44 Woatsɔ wò kple viwò siwo le mewò la axlã ɖe anyi, eye womagblẽ kpe ɖe kpe dzi le mewò o, elabena mète ŋu de dzesi wò kpɔkpɔɖaɣi o. "
45 Ege ɖe gbedoxɔa me eye wòde asi nudzralawo nyanya me do goe, 46 eye wògblɔ na wo be: "Woŋlɔe ɖi be, ‘Nye aƒe la anye gbedoɖaƒe,’ ke miawo mietsɔe wɔ adzodalawo ƒe doe. "
47 Eye wòfiaa nu le gbedoxɔa me gbe sia gbe.
Ke nunɔlawo ƒe tatɔwo kple agbalẽfialawo kpakple dumegãwo le didim be yewoawui; 48 gake womekpɔ mɔ si dzi woato awɔ esia o, elabena dukɔ bliboa ku ɖe eŋu hele to ɖomee.
20:1-47
20 Gbe ɖeka esi Yesu le nu fiam amewo le gbedoxɔa me hele gbeƒã ɖem nya nyuia la, nunɔlawo ƒe tatɔwo, agbalẽfialawo kple dumegãwo va 2 gblɔ nɛ be: "Gblɔe na mí, ŋusẽ kae nètsɔ le nu siawo wɔm? Alo ame kae na ŋusẽ sia wò? " 3 Eɖo eŋu na wo be: "Nye hã mabia nya ɖeka mi, ne miaɖo eŋu nam: 4 Dziƒoe Yohanes ƒe amenyɔnyrɔ ɖe tsi me la tso loo alo amegbetɔwo gbɔe wòtso? " 5 Ale wolée kpɔ le wo nɔewo dome eye wogblɔ be: "Ne míegblɔ be, ‘Dziƒoe wòtso’ la, abia be, ‘Ekema nu ka tae miexɔ edzi se o?’ 6 Ke ne míegblɔ be, ‘Etso amewo gbɔ la,’ dukɔ blibo la aƒu kpe mí, elabena woka ɖe edzi be nyagblɔɖilae Yohanes nye. " 7 Eya ta woɖo eŋu be yewomenya afi si wòtso o. 8 Eye Yesu gblɔ na wo be: "Nye hã nyemagblɔ ŋusẽ si metsɔ wɔa nu siawoe la na mi o. "
9 Eye wòdo lo sia na ameawo be: "Ame aɖe de waingble, eye wòtsɔe de asi na agbledelawo, eye wòzɔ mɔ yi duta ɣeyiɣi didi aɖe. 10 Ke esi ɣeyiɣia ɖo la, edɔ eƒe kluvi ɖeka ɖe agbledelaawo gbɔ be woatsɔ waingblea me kutsetse la ƒe ɖe nɛ.
Ke agbledelaawo ƒoe heɖoe ɖa asi ƒuƒlu. 11 Ke egadɔ kluvi bubu ɖe wo gbɔ. Woƒo eya hã, wodo vloe, eye woɖoe ɖa asi ƒuƒlu.
12 Ke egadɔ etɔ̃lia ɖa; wode abi eya hã ŋu, eye wonyae do goe.
13 Ke waingbletɔ la gblɔ be, ‘Nu ka wɔ ge mala?
Madɔ vinye si gbɔ nyemelɔ̃a nu le o la ɖa. Ðewohĩ woasi vinye ŋkume ɖa.’ 14 Esi agbledelaawo kpɔe la, wogblɔ na wo nɔewo be, ‘Ame siae nye domenyila la. Mina míawui, ne domenyinua nazu mía tɔ.’ 15 Ale wohee do goe le waingblea me, eye wowui.
Ke nu kae waingbletɔ la awɔ wo? 16 Ava, eye wòawu agbledela siawo, eye wòatsɔ waingblea ade asi na ame bubuwo. "
Esi wose nya sia la, wogblɔ be: "Madzɔ akpɔ o! " 17 Gake ekpɔ wo dũu eye wògblɔ be: "Ke nya sia si woŋlɔ ɖi be: ‘Kpe si xɔtulawo gbe la, eyae va zu dzogoedzikpe vevitɔ,’ la gɔme ɖe? 18 Ame sia ame si adze kpe ma dzi la agbã gudugudu. Eye ame sia ame si dzi wòage adze la, agbã gudugudu. "
19 Eya ta agbalẽfialawo kple nunɔlawo ƒe tatɔwo di be yewoalée le gaƒoƒo ma tututu me, elabena wokpɔe dze sii be yewo ŋue wòdo lo sia ɖo, gake wovɔ̃ dukɔ la. 20 Wole eɖiam, eye woda ame aɖewo hedɔ wo ɖa le adzame be woawɔ wo ɖokuiwo abe ame dzɔdzɔewo ene, ne woalée le eƒe nuƒoƒo me, ale be woatsɔe ade asi na dziɖuɖua kple nutodziɖula la. 21 Eye wobiae be: "Nufiala, míenyae be èƒoa nu hefiaa nu ɖe eteƒe, eye mèkpɔa ame ŋkume o, ke boŋ èfiaa Mawu ƒe mɔ la le nyateƒe me: 22 Ðe se ɖe mɔ be míaxe adzɔwo na Kaisaro loo, alo se meɖe mɔ o? " 23 Ke ekpɔ woƒe ayemenuwɔwɔa dze sii, eye wògblɔ na wo be: 24 "Mitsɔ denario ɖeka vɛ makpɔ.
Ame ka ƒe nɔnɔmetata kple nuŋɔŋlɔ ye le edzi? "
Woɖo eŋu be: "Kaisaro tɔe. " 25 Egblɔ na wo be: "Ekema mitsɔ nu siwo nye Kaisaro tɔ la na Kaisaro, eye nu siwo nye Mawu tɔ la, na Mawu. " 26 Ale womete ŋu lée le eƒe nuƒoƒo me le ameawo ŋkume o, eƒe ŋuɖoɖoa wɔ nuku na wo, eye ɖoɖoe zi le wo nu.
27 Ke Zadukitɔwo, ame siwo gblɔna be tsitretsitsi aɖeke meli o la, dometɔ aɖewo va biae be: 28 "Nufiala, Mose ŋlɔ ɖi na mí be, ‘Ne ame aɖe nɔviŋutsu ku hegblẽ srɔ̃a ɖi eye medzi vi aɖeke o la, nɔvia naxɔ nyɔnua aɖe, eye wòado ƒome ɖi nɛ.’ 29 Eva dzɔ be nɔviŋutsu adre aɖewo nɔ anyi.
Gbãtɔa ɖe srɔ̃, gake medzi vi aɖeke hafi ku o. 30 Eya ta evelia 31 kple etɔ̃lia ɖe nyɔnua. Eye nenema wo ame adre la katã ɖee, womedzi vi aɖeke hafi ku o.
32 Mlɔeba nyɔnua hã ku.
Elabena wo ame adre la katã ɖee kpɔ. " 34 Yesu gblɔ na wo be: "Nuɖoanyi sia me viwo ɖea srɔ̃, eye wotsɔa wo nana woɖena, 35 ke ame siwo wobu be wodze akpɔ agbe le nuɖoanyi ma me eye woafɔ wo ɖe tsitre tso ame kukuwo dome ya maɖe srɔ̃ o, eye womatsɔ wo ana be woaɖe hã o. 36 Le nyateƒe me la, womagate ŋu aku hã o, elabena woanɔ abe mawudɔlawo ene, eye esi woafɔ wo ɖe tsitre ta la, woanye Mawu ƒe viwo.
37 Ke Mose hã gblɔe le ŋuve ŋuti nuŋlɔɖia me be woafɔ ame kukuwo, esi wòyɔ Yehowa be ‘Abraham ƒe Mawu kple Isak ƒe Mawu kpakple Yakob ƒe Mawu.’ 38 Menye ame kukuwo ƒe Mawue wònye o, ke boŋ agbagbeawo tɔe, elabena wo katã wole agbe nɛ. " 39 Eye agbalẽfialawo dometɔ aɖewo ɖo eŋu nɛ be: "Nufiala, èƒo nu nyuie. " 40 Eye womegate ŋu do dzi bia nya ɖeka pɛ hãe o.
41 Eye wòbia wo be: "Aleke wɔ wogblɔna be David vie Kristo la nye? 42 Elabena David ŋutɔ gblɔ le Psalmowo ƒe agbalẽa me be, ‘Yehowa gblɔ na nye Aƒetɔ be: "Bɔbɔ nɔ nye ɖusime, 43 va se ɖe esime matsɔ wò futɔwo awɔ wò afɔɖodzinui. "’ 44 Eya ta David yɔe be Aƒetɔ; ekema aleke wɔ wònye via? "
45 Eye esi ameawo katã le to ɖom la, egblɔ na nusrɔ̃lawo be: 46 "Mikpɔ mia ɖokui dzi nyuie le agbalẽfiala siwo nɔa awu ʋlayawo me nɔa tsatsam, siwo dina be amewo nado gbe na yewo le ablɔwo me, eye wolɔ̃a ŋgɔgbezikpuiwo dzi nɔnɔ le ƒuƒoƒewo kple bubunɔƒewo nɔnɔ le fiẽnuɖuƒewo la ŋu, 47 ame siwo daa adzo ahosiwo ƒe aƒewo, eye wodoa gbe legbewo ɖa be amewo nakpɔ yewo. Ame siawo ƒe ʋɔnudɔdrɔ̃ le sesẽ ge wu. "
21:1-38
21 Ke esi wòfɔ mo dzi la, ekpɔ kesinɔtɔwo wole woƒe nunanawo dam ɖe nudzɔɖakaawo me.
2 Eye wòkpɔ ahosi dahe aɖe wòtsɔ gaku sue eve, siwo ƒe home le sue ŋutɔ la, va de eme le afi ma, 3 eye wògblɔ be: "Vavã mele egblɔm na mi be, ahosi dahe sia tsɔ geɖe de eme wu wo katã. 4 Elabena ame siawo katã tsɔ woƒe nu gbogboawo ƒe ɖe ko de eme, ke ahosia ya tso eƒe ahedada me tsɔ nu siwo katã le esi, siwo nu wòanɔ agbe ɖo la, de eme. "
5 Emegbe esi ame aɖewo le nu ƒom tso ale si woɖo atsyɔ̃ na gbedoxɔa kple kpe nyuiwo kpakple nu siwo ŋuti wokɔ ŋu la, 6 egblɔ be: "Nu siawo siwo kpɔm miele la, ŋkekewo gbɔna, esime womele kpe gblẽ ge ɖe kpe dzi le afi sia, si womamu aƒu anyi o. " 7 Eya ta wobiae be: "Nufiala, ɣekaɣie nu siawo adzɔ ŋutɔŋutɔ, eye nu kae anye dzesi na ɣeyiɣi si me nu siawo adzɔ? " 8 Eɖo eŋu be: "Mikpɔ nyuie be woagaflu mi o, elabena ame geɖewo ava yɔ nye ŋkɔ ɖe wo ɖokuiwo ŋu agblɔ be, ‘Nyee,’ eye woagblɔ be, ‘Ɣeyiɣi ɖoɖi la gogo.’
Migadze wo yome o. 9 Eye ne miese aʋawɔwɔwo kple zitɔtɔwo ŋu nya la, dzika megatso mia ƒo o. Elabena ele be nu siawo nava eme gbã, gake nuwuwu la mava enumake o. "
10 Eye wògblɔ na wo be: "Dukɔ atso ɖe dukɔ ŋu, eye fiaɖuƒe ɖe fiaɖuƒe ŋu. 11 Anyigba aʋuʋu ŋɔdzitɔe le teƒeteƒewo, eye dɔwuame kple dɔvɔ̃wo ava teƒeteƒewo; eye woakpɔ nu dovoɖinamewo kple dzesi gãwo tso dziƒo.
12 "Ke hafi nu siawo katã nadzɔ la, amewo alé mi, woati mia yome, woakplɔ mi ayi ƒuƒoƒewo, eye woade mi gaxɔwo me. Woakplɔ mi ayi dufiawo kple nutodziɖulawo ŋkume le nye ŋkɔ la ta.
13 Esia ana mɔnukpɔkpɔ mi miaɖi ɖase.
14 Eya ta miɖoe le miaƒe dzi me be miagabu ale si miaʋli mia ɖokui tae la ŋu do ŋgɔ o, 15 elabena mana nya kple nunya mi, eye ame siwo katã tsi tsitre ɖe mia ŋu la mate ŋu anɔ te ɖe wo nu alo atsi tsitre ɖe wo ŋu o.
16 Azɔ hã, mia dzilawo kple mia nɔviŋutsuwo, miaƒe ƒometɔwo kple mia xɔlɔ̃wo gɔ̃ hã ade mi asi, eye woawu mia dometɔ aɖewo, 17 eye amewo katã alé fu mi le nye ŋkɔ la ta. 18 Gake miaƒe taɖa ɖeka pɛ hã matsrɔ̃ o.
19 Ne miedo dzi la, miaɖe miaƒe agbewo.
20 "Ke ne miekpɔ aʋakɔwo ɖe to ɖe Yerusalem la, ekema minyae be eƒe aƒedozuɣi gogo.
21 Ekema ame siwo le Yudea la nasi ayi towo dzi, eye ame siwo le Yerusalem la nadzo, eye ame siwo le agbletawo la nagatrɔ ayi eme o, 22 elabena ŋkeke siawo nye ʋɔnudrɔ̃ŋkekewo, ale be nu siwo katã woŋlɔ ɖi la nava eme.
23 Baba na funɔwo kple ame siwo le no nam vi le ŋkeke mawo me! Elabena fukpekpe sesẽ ava anyigba dzi, eye woado dɔmedzoe ɖe dukɔ sia ŋu. 24 Woadze yi nu, eye woaɖe aboyo wo ayi dukɔwo katã me; eye dukɔwo atu afɔ Yerusalem dzi va se ɖe esime dukɔwo ƒe ɣeyiɣi ɖoɖiawo nawu enu.
25 "Eye dzesiwo ado ɖe ɣe, ɣleti kple ɣletiviwo me, eye ŋɔdzi alé dukɔwo vevie le anyigba dzi, eye woatɔtɔ le atsiaƒu ƒe gbeɖeɖe kple eƒe agbodzedze ta. 26 Amewo aku ƒenyi le vɔvɔ̃ kple mɔkpɔkpɔ na nu siwo gbɔna dzɔdzɔ ge le anyigba bliboa dzi la ta, elabena woaʋuʋu dziƒowo ƒe ŋusẽwo.
27 Ɣemaɣi la, woakpɔ Amegbetɔvi la le alilikpo me gbɔna kple ŋusẽ kpakple ŋutikɔkɔe gã.
28 Ke ne nu siawo de asi dzɔdzɔ me la, mitsi tre miadzɔ kã, eye miafɔ ta dzi, elabena miaƒe ɖeɖe gogo. "
29 Eye wòdo lo sia na wo be: "Milé ŋku ɖe gboti kple ati bubuwo katã ŋu. 30 Ne miekpɔ wo wole aŋgba tom ko la, mienyana be dzomeŋɔli gogo. 31 Nenema kee miawo hã, ne miekpɔ nu siawo le dzɔdzɔm la, midze sii be Mawu Fiaɖuƒe la gogo.
32 Vavã mele egblɔm na mi be, dzidzime sia nu mele yiyi ge akpɔ o, va se ɖe esime nu siawo katã va eme.
33 Dziƒo kple anyigba nu ava yi, ke nye nyawo ya nu mava yi akpɔ o. "
34 "Ke mikpɔ mia ɖokui dzi nyuie be nu tsu ɖuɖu kple aha tsu nono kpakple agbemedzimaɖitsitsiwo nagate miaƒe dzi ɖe to gbeɖe o, ne ŋkeke ma nagaɖi ɖe mi 35 abe mɔ̃ ene o. Elabena ava ame siwo katã le anyigba bliboa dzi la dzi.
36 Eya ta minɔ ŋudzɔ, eye minɔ kokoƒoƒo dzi ɖaasi, be miate ŋu asi le nu siawo katã, siwo gbɔna dzɔdzɔ ge la nu, eye miate ŋu atsi tsitre ɖe Amegbetɔvi la ŋkume. "
37 Ale le ŋkeke me la, efiaa nu le gbedoxɔa me, ke ne zã do la, edoa go yina ɖatsia to si woyɔna be Amito la dzi dɔna. 38 Eye dukɔ blibo la katã vaa egbɔ ŋdi kanya le gbedoxɔa me va ɖoa toe.
22:1-71
22 Ke Amɔwɔ Maʋamaʋã Bolo Ŋkekenyui, si woyɔna be Ŋutitoto, la gogo. 2 Eye nunɔlawo ƒe tatɔwo kple agbalẽfialawo le mɔ si dzi woato awu Yesu la dim, elabena wole vɔvɔ̃m na dukɔ la.
3 Azɔ Satana ge ɖe Yuda, si woyɔna be Iskariot, eye wònye Ame Wuieveawo dometɔ ɖeka la me 4 eye wòyi ɖaƒo nu kple nunɔlawo ƒe tatɔwo kple gbedoxɔa dzi kpɔlawo ƒe amegãwo le ale si wòawɔ adee asi na wo la ŋu.
5 Ale dzi dzɔ wo, eye wolɔ̃ ɖe edzi be yewoana klosalogae. 6 Yuda lɔ̃ ɖe edzi, eye wòle mɔnu dim be yeadee asi esime ameha la manɔ eŋu o.
7 Amɔwɔ Maʋamaʋã Bolo Ŋkekenyuia ƒe ŋkeke si dzi wòle be woatsɔ ŋutitotolã la asa vɔe le la ɖo; 8 eya ta Yesu dɔ Petro kple Yohanes gblɔ be: "Miheyi ɖadzra ŋutitotoa ɖo na mí ne míaɖu. " 9 Wobiae be: "Afi kae nèdi be míadzrae ɖo le? " 10 Eɖo eŋu na wo be: "Kpɔ ɖa! Ne miege ɖe dua me la, ŋutsu aɖe si tsɔ tsize la ado go mi. Midze eyome yi aƒe si me wòage ɖo la me.
11 Eye migblɔ na aƒea tɔ be, ‘Nufiala be míabia wò be: "Afi kae amedzroxɔ si me nye kple nye nusrɔ̃lawo míaɖu Ŋutitotoa le la le? "’ 12 Eye ame ma afia xɔ gã aɖe mi le dziƒoxɔ dzi, si me xɔmenuwo le. Midzrae ɖo le afi ma. " 13 Ale woyi, eye wokpɔe abe ale si tututu wògblɔe na wo ene, eye wodzra ɖo ɖe Ŋutitotoŋkekenyui la ŋu.
14 Esi gaƒoƒo la de la, eya kple eƒe apostoloawo bɔbɔ nɔ kplɔ̃ ŋu.
15 Eye wògblɔ na wo be: "Medi vevie be maɖu Ŋutitoto sia kpli mi hafi makpe fu; 16 elabena mele egblɔm na mi be, nyemagaɖui ake o va se ɖe esime wòva eme keŋ le Mawu Fiaɖuƒe la me. " 17 Eye esi wòxɔ kplu la, eda akpe eye wògblɔ be: "Mia dometɔ ɖe sia ɖe nexɔe eye wòano le enu, 18 elabena mele egblɔm na mi be, tso fifia dzi la, nyemegale wain no ge akpɔ o va se ɖe esime Mawu Fiaɖuƒe la va ɖo. " 19 Azɔ etsɔ abolo, da akpe, ŋe eme, eye wòtsɔe na wo gblɔ be: "Esia le tsitre ɖi na nye ŋutilã si woatsɔ ana ɖe mia ta.
Minɔ esia wɔm hena ŋkuɖoɖo dzinye. " 20 Nenema kee wòtsɔ kplu la hã le fiẽnuɖuɖu la megbe hegblɔ be: "Kplu sia le tsitre ɖi na nubabla yeye si wowɔ to nye ʋu, si woakɔ ɖe anyi le mia ta la, dzi. 21 "Ke mikpɔ ɖa, ame si adem asi la le kplɔ̃a ŋu kplim.
22 Elabena vavãe, Amegbetɔvi la le kuku ge abe ale si wogblɔe ɖi le eŋuti ene; gake baba na ame ma, si adee asi! " 23 Ke wode asi wo nɔewo biabia me be yewo dometɔ ka gɔ̃e le nu sia wɔ ge hã. 24 Azɔ nyaʋiʋli sesẽ aɖe hã ɖo wo dome le wo dometɔ si nye gãtɔ la ŋuti. 25 Ke egblɔ na wo be: "Dukɔwo ƒe fiawo ɖua aƒetɔ ɖe wo dzi, eye woyɔa ame siwo kpɔa ŋusẽ ɖe wo dzi la be Dɔmenyolawo. 26 Ke miawo ya miganɔ nenema o.
27 Evɔ la, ame kae nye gã wu, ame si le nu ɖum le kplɔ̃ ŋu lae loo alo ame si le subɔsubɔm yea? Menye ame si bɔbɔ nɔ kplɔ̃ ŋuti ye oa?
Ke nye la, mele mia dome abe ame si le subɔsubɔm ene. 28 "Ke miawoe nye ame siwo ku ɖe ŋunye le nye tetekpɔwo me; 29 eya ta mele nu blam kpli mi, abe ale si Fofonye hã bla nu kplim ene, hena fiaɖuƒe, 30 be miaɖu nu ano nu le nye kplɔ̃ ŋu le nye Fiaɖuƒe la me, eye mianɔ fiazikpuiwo dzi adrɔ̃ ʋɔnu Israel to wuieveawo.
31 "Simon, Simon, kpɔ ɖa, Satana le didim be yeagbɔ mi katã abe ale si wogbɔa lu ene. 32 Ke meɖe kuku ɖe tawò, be wò xɔse nu nagatsi o; eye wò la, ne ètrɔ la, do ŋusẽ nɔviwòwo. " 33 Ke egblɔ nɛ be: "Aƒetɔ, mele klalo be mayi gaxɔ me kple ku me siaa kpli wò. " 34 Eye Yesu gblɔ nɛ be: "Petro, mele egblɔm na wò be: Koklo mele atɔ ku ge egbea hafi nàsẽ nu zi etɔ̃ be yemenyam o. "
35 Egabia wo be: "Esi medɔ mi, eye gakotoku, nuɖuɖukotoku kple afɔkpa menɔ mia si o la, ɖe nane hiã mia? "
Woɖo eŋu be: "Ao! " 36 Eye wògblɔ na wo be: "Ke azɔ la, ame si si gakotoku le la, netsɔe, nenema kee mitsɔ nuɖuɖukotoku hã, eye ame si si yi mele o la nedzra eƒe awudziwui, ne wòaƒle ɖeka. 37 Elabena mele egblɔm na mi be, ele be nu si woŋlɔ ɖi be, ‘Wobui ɖe sedzimawɔlawo dome’ la nava eme ɖe dzinye. Elabena nu si woŋlɔ ɖi le ŋunye la le eme vam. " 38 Eye wogblɔ be: "Aƒetɔ, kpɔ ɖa! Yi evee nye esi. "
Egblɔ na wo be: "Esɔ gbɔ. " 39 Esi wòdo go la, eyi Amito la dzi abe ale si wòlɔ̃a wɔwɔ ene, eye nusrɔ̃lawo kplɔe ɖo.
40 Esi wòɖo teƒea la, egblɔ na wo be: "Minɔ gbedodoɖa dzi, be miagadze tetekpɔ me o. " 41 Eye wòdzo le wo gbɔ yi adzɔge vie hedze klo do gbe ɖa 42 be: "Fofo, ne èlɔ̃ la, na kplu sia nato ŋunye. Gake menye nye lɔlɔ̃nu o, ke boŋ tɔwò nava eme. " 43 Eye mawudɔla aɖe tso dziƒo ɖe eɖokui fiae hedo ŋusẽe.
44 Ke exa nu vevie, eye wògado gbe ɖa vevie wu; eye eƒe fifia zu abe ʋu ene le gegem ɖe anyigba toŋtoŋ. 45 Esi wòdo gbe ɖa vɔ la, etso yi nusrɔ̃lawo gbɔ eye wòkpɔ wo wole alɔ̃ dɔm elabena nuxaxa na wogbɔdzɔ. 46 Eye wògblɔ na wo be: "Nu ka tae miele alɔ̃ dɔm? Mifɔ, eye minɔ gbedodoɖa dzi, ne miagadze tetekpɔ me o. "
47 Esi wògale nuƒoƒo dzi la, kpɔ ɖa, ameha aɖe si Yuda, si nye Ame Wuieveawo dometɔ ɖeka, le ŋgɔ na la va do, eye wòte ɖe Yesu ŋu gbugbɔ nu nɛ.
48 Ke Yesu gblɔ nɛ be: "Yuda, nugbugbɔe nètsɔ le Amegbetɔvi la dem asia? " 49 Esi ame siwo le eŋu la kpɔ nu si gbɔna dzɔdzɔ ge la, wobia be: "Aƒetɔ, mída yi woa? " 50 Wo dometɔ ɖeka gɔ̃ hã da yi nunɔlagã ƒe kluvi, eye wòkpa eƒe ɖusimeto.
51 Ke Yesu gblɔ be: "Nese ɖe afi ma. " Eye wòka asi amea ƒe to ŋu heda gbe le eŋu.
52 Azɔ Yesu gblɔ na nunɔlawo ƒe tatɔwo kple gbedoxɔ la dzi kpɔlawo ƒe amegãwo kpakple dumegã siwo va elé ge la be: "Yiwo kple kpowoe mietsɔ va be yewoalém abe adzodala enea? 53 Esi menɔ mia gbɔ le gbedoxɔa me tso ŋkeke yi ŋkeke la, mielém kpɔ o. Ke esiae nye miaƒe gaƒoƒo kple viviti ƒe ŋusẽ la. "
54 Eye wolée hekplɔe yi nunɔlagã la ƒe me; ke Petro le wo yome le adzɔge ɖaa.
55 Esi wodo dzo ɖe aƒea titina, eye wo katã wonɔ anyi ɖe egbɔ la, Petro hã nɔ anyi ɖe wo dome. 56 Ke dɔlanyɔnu aɖe kpɔe wònɔ anyi ɖe dzo si klẽ ɖe teƒea la gbɔ, eye wòkpɔe dũu hegblɔ be: "Ame sia hã nɔ eŋu. " 57 Ke esẽ nu be: "Nyɔnu, nyemenyae o. " 58 Le ɣeyiɣi kpui aɖe megbe la ame bubu kpɔe, eye wògblɔ be: "Wò hã wo dometɔ ɖekae nènye. " Ke Petro ɖo eŋu be: "Ŋutsu, nyemele wo dome o. " 59 Eye anɔ gaƒoƒo ɖeka megbe la, ame bubu aɖe hã va gblɔ kple kakaɖedzi be: "Nyateƒee, ame sia hã nɔ eŋu; elabena Galileatɔ hãe wònye! " 60 Ke Petro ɖo eŋu be: "Ŋutsu, nyemenya nya si gblɔm nèle o. " Eye enumake esi mekpɔ ɖe nu le nyaa me o la, koklo ku atɔ.
61 Eye Aƒetɔ la trɔ kpɔ Petro, eye Petro ɖo ŋku Aƒetɔ la ƒe nya si wògblɔ nɛ la dzi be: "Hafi koklo naku atɔ egbea la, àgbe nu le gbɔnye zi etɔ̃. " 62 Eye wòdo go yi xexe ɖafa avi vevie.
63 Ke ame siwo le eŋu dzɔm la de asi fewuɖuɖu me le eŋu hele eƒom, 64 eye wotsyɔ nu mo nɛ henɔ ebiam be: "Gblɔe na mí! Ame kae ƒo wò? " 65 Eye wogblɔ busunya bubu geɖewo ɖe eŋu.
66 Esi ŋu ke la, dumegãwo ƒe ha, nunɔlawo ƒe tatɔwo kple agbalẽfialawo siaa va ƒo ƒu, eye wokplɔe yi woƒe Sanhedrin takpexɔ la me hebiae be: 67 "Ne wòe nye Kristo la, ekema gblɔe na mí. " Ke eɖo eŋu na wo be: "Ne megblɔe na mi hã la, miele exɔ ge ase o. 68 Eye ne mebia nya mi la, miele eŋu ɖo ge o. 69 Gake tso fifia dzi la, Amegbetɔvi la anɔ anyi ɖe Mawu ŋusẽtɔ la ƒe ɖusime. " 70 Ale wo katã wobiae be: "Ekema wòe nye Mawu ƒe Vi la? "
Eɖo eŋu na wo be: "Eyae nye ema gblɔm miawo ŋutɔwo miele. " 71 Wogblɔ be: "Ðaseɖiɖi bubu kae gahiã mí? Elabena míawo ŋutɔwo míesee tso eya ŋutɔ ƒe nu me. "
23:1-56
23 Ale ameha blibo la katã tsi tsitre, eye wokplɔe yi Pilato gbɔ.
2 Eye wotso enu be: "Míekpɔ ame sia wòle to gblẽm na míaƒe dukɔa me tɔwo eye wògbe na amewo be womegadzɔ nu na Kaisaro o hele gbɔgblɔm be ye ŋutɔe nye Kristo, fia la. " 3 Eye Pilato biae be: "Wòe nye Yudatɔwo ƒe Fia la? " Eɖo eŋu nɛ be: "Eya tututue nye ema nègblɔ. " 4 Eye Pilato gblɔ na nunɔlawo ƒe tatɔwo kple amehaawo be: "Nyemekpɔ vodada aɖeke le ame sia ŋu o. " 5 Ke wote tɔ ɖe edzi be: "Ele zitɔtɔ dem dukɔa me kple eƒe nufiafia le Yudea godoo, eye wòdze egɔme tso keke Galilea va ɖo afi sia. " 6 Esi Pilato se nya sia la, ebia be Galileatɔe amea nye hã.
7 Esi wòdze sii be nuto si dzi ɖum Herodes le mee wòtso la, eɖoe ɖe Herodes, ame si ŋutɔ hã le Yerusalem le ŋkeke mawo me. 8 Esi Herodes kpɔ Yesu la, dzi dzɔe ŋutɔ.
Elabena ele didim xoxoxo be yeakpɔe, elabena ese nya geɖe tso Yesu ŋu, eye wòle mɔ kpɔm be awɔ nukunu aɖewo yeakpɔ. 9 Eya ta ebia nya geɖewoe; ke meɖo nya aɖeke ŋu nɛ o.
10 Gake nunɔlawo ƒe tatɔwo kple agbalẽfialawo tsona edziedzi hetsoa enu vevie.
11 Eye Herodes kple asrafo siwo le eŋu dzɔm la do vloe, eye wòdo awu nyui aɖe nɛ tsɔ ɖu fewu le eŋu, eye wògbugbɔe ɖo ɖe Pilato. 12 Herodes kple Pilato zu xɔlɔ̃wo gbe ma gbe, elabe tsã la, futɔwo wonye.
13 Eye Pilato yɔ nunɔlawo ƒe tatɔwo, dziɖulawo kple dukɔ la ƒo ƒu, 14 eye wògblɔ na wo be: "Miekplɔ ame sia vɛ nam be ele adã dem tame na dukɔ la be wòadze aglã. Eye kpɔ ɖa, medzro eƒe nya me le mia ŋkume, ke nyemekpɔ agɔdzedze aɖeke le ame sia ŋu le nya siwo mietsɔ ɖe eŋu la me o.
15 Herodes hã mekpɔ naneke le eŋu o, elabena egbugbɔe ɖo ɖe mí, eye mikpɔ ɖa, mewɔ naneke si dze ku o. 16 Eya ta mahe to nɛ, eye maɖe asi le eŋu. " 17 18 Gake ameha blibo la do ɣli be: "Bu mo na ame sia, eye nàɖe asi le Baraba ŋu na mí! " 19 (Wode ame sia gaxɔ me le aglãdzedze ɖe dziɖuɖua ŋu le dua me kple amewuwu ta.) 20 Eye Pilato gaƒo nu kpli wo, elabena edi be yeaɖe asi le Yesu ŋu.
21 Eye wode asi ɣlidodo me be: "Hee ɖe ati ŋu! Hee ɖe ati ŋu! " 22 Egblɔ na wo zi etɔ̃lia be: "Nu ka ta? Nu vɔ̃ɖi kae ame sia wɔ?
Nyemekpɔ naneke si dze ku le eŋu o; eya ta mahe to nɛ, eye maɖe asi le eŋu. " 23 Gake amewo ganɔ ɣli dom sesĩe kokoko be wòawui, eye woƒe gbe de dzi wu etɔ. 24 Eya ta Pilato tso nya me be woawɔ woƒe biabia la dzi na wo: 25 Eɖe asi le ame si wode gaxɔ me le aglãdzedze ɖe dziɖuɖua ŋu kple amewuwu ta, si biam wole la ŋuti, ke etsɔ Yesu de asi be woawɔ nu si wolɔ̃ la ɖe eŋu.
26 Ke esi wokplɔe yina la, wolé Simon, Kirenetɔ aɖe si tso agbleta gbɔna la, eye wona wòtsɔ fuwɔameti la dze Yesu yome.
27 Ke ameha gã aɖe kplɔe ɖo, eye nyɔnu siwo le nu xam hele avi fam vevie ɖe eŋu la le wo dome. 28 Yesu trɔ ɖe nyɔnuawo ŋu gblɔ be: "Yerusalem-nyɔnuwo, midzudzɔ avifafa ɖe tanye. Ke boŋ mifa na mia ɖokuiwo kple mia viwo; 29 elabena, ŋkekewo li gbɔna, esime woagblɔ be, ‘Dzidzɔtɔwoe nye konɔwo, dɔ siwo medzi vi o kpakple no siwo mena no vi kpɔ o!’ 30 Ekema woagblɔ na towo be, ‘Mimu dze mía dzi!’ eye woagblɔ na togbɛwo be, ‘Mitsyɔ mía dzi!’ 31 Ne wole nu siawo wɔm esime atia le mumu ɖe, nu kae adzɔ ne eƒu? " 32 Ke wokplɔ ŋutsu eve bubu siwo nye nu vlo wɔlawo hã yina wuwu ge kpe ɖe eŋu.
33 Eye esi woɖo teƒe si woyɔna be Ametakoliƒe la, wohe eya kple nu vlo wɔlaawo ɖe ati ŋu le afi ma, ɖeka ɖe eƒe ɖusime, eye evelia ɖe eƒe miame.
34 Gake Yesu gblɔ be: "Fofo, tsɔe ke wo, elabena womenya nu si wɔm wole o. "
Wodzidze nu hã ɖe eƒe awuwo dzi be woama wo. 35 Eye amewo tɔ ɖi le nu kpɔm.
39 Ke nu vlo wɔla siwo wohe ɖe ati ŋu le afi ma la dometɔ ɖeka ɖe alɔme le eŋu be: "Menye wòe nye Kristo la oa? Ekema xɔ na ɖokuiwò eye nàxɔ na míawo hãe! " 40 Ke ame evelia ka mo nɛ be: "Alo wò hã, esi nèle fɔbubu ma ke me la, ɖe mèvɔ̃a Mawu oa? 41 Míawo ya míedze na tohehe sia, elabena nu siwo míewɔ la ƒe fetu xɔm míele; ke ame sia ya mewɔ nu tovo aɖeke o. " 42 Eye wògagblɔ be: "Yesu, ɖo ŋku dzinye ne èva ɖo wò Fiaɖuƒe la me. " 43 Egblɔ nɛ be: "Vavã mele egblɔm na wò egbea be, ànɔ Paradiso me kplim. "
44 Gaƒoƒo adelia lɔƒo ɖo azɔ, ke viviti do ɖe anyigba blibo la katã dzi va se ɖe gaƒoƒo asiekelia dzi, 45 elabena ɣe ƒe keklẽ nu tsi; eye gbedoxɔmetsovɔ la dze ɖe eve. 46 Eye Yesu do ɣli sesĩe gblɔ be: "Fofo, asiwò mee metsɔ nye gbɔgbɔ de. "
Esi wògblɔ esia vɔ ko la, eku. 47 Esi asrafomegã la kpɔ nu si dzɔ la, ekafu Mawu gblɔ be: "Vavãe, ame dzɔdzɔe ame sia nye. " 48 Esi ameha siwo katã va ƒo ƒu ɖe afi ma le nu sia kpɔm la kpɔ nu siwo dzɔ la, wotrɔ dzo hele akɔta ƒom.
49 Eƒe ame nyanyɛwo katã hã le tsitre ɖe adzɔge. Nyɔnu siwo kplɔe ɖo tso Galilea hã tɔ ɖe afi ma le nu siawo kpɔm.
Etso Yudeatɔwo ƒe du Arimatia me, eye wòle Mawu Fiaɖuƒe la lalam. 52 Ame sia yi Pilato gbɔ hebia be woatsɔ Yesu ƒe kukua na ye yeaɖi. 53 Eɖee le ati la ŋuti, eye wòxatsa aklala biɖibiɖi ɖe eŋu hetsɔe mlɔ yɔdo si woɖe ɖe agakpe, si me wometsɔ ame aɖeke mlɔ kpɔ o la me.
54 Ke Dzadzraɖoŋkekee, eye Sabat la le ɖoɖom. 55 Nyɔnu siwo kplɔe ɖo tso Galilea va la hã yi, eye wokpɔ yɔdo la kple ale si wotsɔ eƒe kukua mlɔ emee, 56 eye wotrɔ dzo be yewoaɖadzra atike ʋeʋĩwo kple ami ʋeʋĩwo ɖo.
Gake wodzudzɔ le Sabat la dzi abe ale si se la bia ene.
24:1-53
24 Le kwasiɖaa ƒe ŋkeke gbãtɔ dzi la, nyɔnuawo yi yɔdo la to le ŋdi kanya, eye wotsɔ atike ʋeʋĩ siwo wodzra ɖo la ɖe asi.
2 Gake wokpɔ be womli kpe la ɖa le yɔdoa nu, 3 eye esi woge ɖe eme la, womekpɔ Aƒetɔ Yesu ƒe kukua o.
4 Esi wotɔtɔ hetsi yaa le esia ŋuti la, kpɔ ɖa, ŋutsu eve siwo le awu dadzowo me le tsitre ɖe wo gbɔ. 5 Nyɔnuawo vɔ̃ ŋutɔ, eye wode mo to, eya ta ŋutsuawo bia wo be: "Nu ka tae miele ame gbagbe dim le ame kukuwo dome? 6 Mele afi sia o, ke boŋ wofɔe ɖe tsitre. Miɖo ŋku nya si wògblɔ na mi esime wònɔ Galilea la dzi, 7 be woade Amegbetɔvi la asi na nu vɔ̃ wɔlawo, eye woahee ɖe ati ŋu, gake afɔ le ŋkeke etɔ̃a gbe. " 8 Ale wɔ woɖo ŋku eƒe nyawo dzi, 9 eye wotrɔ tso yɔdoa to va ka nya siawo katã ta na Ame Wuiɖekɛawo kple ame susɔeawo katã.
10 Nyɔnu siawoe nye Maria Magdalatɔ, Yohana kple Yakobo dada Maria. Eye nyɔnu bubu siwo kpe ɖe wo ŋu la hã nɔ nya siawo gblɔm na apostoloawo. 11 Gake nya siawo ɖi bometsinya na wo, eye womexɔ nyɔnuawo dzi se o.
12 Gake Petro tsi tsitre, eye wòƒu du yi yɔdo la to, esi wòbɔbɔ do mo ɖe eme la, aklalawo ko wòkpɔ.
Ale wòtrɔ dzo hele nu si dzɔ la ŋu bum. 13 Ke gbe ma gbe tututu la, wo dometɔ eve le mɔ dzi yina kɔƒe aɖe si ŋkɔe nye Emaus la me, kɔƒe sia didi tso Yerusalem gbɔ abe agbadroƒe adre lɔƒo ene, 14 eye wole dze ɖom tso nu siwo katã dzɔ la ŋuti. 15 Ke esi wole dze ɖom hele nya siawo dzakam la, Yesu ŋutɔ te ɖe wo ŋu eye wòzɔ kpli wo, 16 ke womete ŋu kpɔe dze sii o. 17 Ebia wo be: "Nya kawo me dzrom miele vevie le mɔa dzi? "
Ale wotɔ heɖo nublanuimo. 18 Eye wo dometɔ si ŋkɔe nye Kleopa biae be: "Amedzroe nènye le Yerusalem eye wò ɖeɖe koe li, eye mènya nu siwo dzɔ le afi ma le ŋkeke siawo me oa? " 19 Ebia wo be: "Nu kawoe? "
Woɖo eŋu nɛ be: "Nu siwo ku ɖe Yesu Nazaretetɔ la, ame si zu nyagblɔɖila sẽŋu le nya kple nuwɔna me le Mawu kple dukɔ blibo la katã ŋkume, 20 kple ale si míaƒe nunɔlawo ƒe tatɔwo kple dziɖulawo dee asi wotso kufia nɛ, eye wohee ɖe ati ŋu la ŋuti.
21 Evɔ míawo ya míenɔ mɔ kpɔm be ame siae aɖe Israel; hekpe ɖe nu siawo katã ŋu la, egbee nye ŋkeke etɔ̃lia tso esime nu siawo dzɔ.
22 Gawu la, mía dome nyɔnu aɖewo hã va gblɔ nukunya aɖe na mí, elabena woyi yɔdo la to ŋdi kanya, 23 esi womekpɔ eƒe kukua o la, wova gblɔ be yewokpɔ mawudɔla aɖewo hã, siwo gblɔ na yewo be egbɔ agbe. 24 Eya ta mía dometɔ aɖewo yi yɔdoa to, eye wokpɔe abe ale si tututu nyɔnuawo gblɔe ene, ke womekpɔ eya ŋutɔ o. " 25 Eye wògblɔ na wo be: "Oo ame masenugɔmewo kple ame siwo ƒe dzi mexɔa nya siwo katã nyagblɔɖilawo gblɔ la dzi sena kaba o! 26 Ðe mehiã be Kristo la nakpe fu siawo, eye wòayi eƒe ŋutikɔkɔe la me oa? " 27 Eye esi wòdze egɔme tso Mose kple Nyagblɔɖilawo ƒe nuŋlɔɖiwo katã dzi la, eɖe nu siwo ku ɖe eya ŋutɔ ŋu le Ŋɔŋlɔawo katã me la me na wo.
28 Mlɔeba wogogo kɔƒe si me yim wole, eye wòwɔ abe ɖe wòle eme tsom ene. 29 Ke woƒoe ɖe enu gblɔ be: "Tsi mía gbɔ, elabena fiẽ ɖo, eye ŋkekea wu enu vɔ. " Ale wòyi be yeatsi wo gbɔ.
30 Esi Yesu bɔbɔ nɔ kplɔ̃ ŋu kpli wo be yewoaɖu nu la, etsɔ abolo, eyra ɖe edzi, eye wòŋe eme tsɔ na wo.
31 Ale woƒe ŋkuwo ʋu, eye wokpɔ Yesu dze sii, ke ebú vĩi le wo gbɔ.
32 Eye wogblɔ na wo nɔewo be: "Ðe míaƒe dzi melé dzo le mía me, esi wòle nu ƒom na mí le mɔa dzi hele Ŋɔŋlɔawo me ɖem na mí tsitotsito oa? " 33 Le gaƒoƒo ma tututu me la, wotso dze mɔ, eye wogbugbɔ va Yerusalem, eye wokpɔ Ame Wuiɖekɛawo kple ame siwo kpe ɖe wo ŋu la woƒo ƒu ɖi 34 hele gbɔgblɔm be: "Wofɔ Aƒetɔ la ɖe tsitre vavã, eye wòɖe eɖokui fia Simon! " 35 Eye woawo hã wogblɔ nu siwo dzɔ le mɔa dzi kple ale si wokpɔ eya amea dze sii le aboloa ŋeŋe me la na wo.
36 Esi wole nu ƒom tso nu siawo ŋu la, eya ŋutɔ va tsi tsitre ɖe wo titina hegblɔ na wo be: "Ŋutifafa na mi. " 37 Gake dzika tso wo ƒo, wovɔ̃ ŋutɔ, eye wosusu be gbɔgbɔ aɖe kpɔm yewole.
38 Eya ta egblɔ na wo be: "Nu ka ŋuti mietɔtɔ, eye ɖikeke ɖo miaƒe dziwo me? 39 Mikpɔ nye asiwo kple nye afɔwo ɖa, eye miakpɔe be nye ŋutɔŋutɔe; mili asi ŋunye kpɔ, elabena ŋutilã kple ƒu mele gbɔgbɔ si, abe ale si miele ekpɔm le ŋunye la ene o. " 40 Eye esi wògblɔ esia la, etsɔ eƒe asiwo kple afɔwo fia wo. 41 Ke esi womele edzi xɔm le sesem o le dzidzɔ si gbegbe wokpɔ kple ale si wòwɔ nuku na wo ta la, ebia wo be: "Nuɖuɖu aɖe le mia si le afi sia? " 42 Eye wotsɔ tɔmelã memee kakɛ aɖe nɛ, 43 eye wòxɔe ɖu le wo ŋkume.
44 Azɔ egblɔ na wo be: "Nya siawoe megblɔ na mi esi megali kpli mi be nu siwo katã woŋlɔ ɖe Mose ƒe Sea kple Nyagblɔɖilawo ƒe nuŋlɔɖiwo kpakple Psalmowo me le ŋunye la nava eme. " 45 Eye wòʋu woƒe susu be woase Ŋɔŋlɔawo gɔme, 46 eye wògblɔ na wo be, "Nya siae woŋlɔ ɖi: be Kristo la akpe fu, eye wòafɔ tso ame kukuwo dome le ŋkeke etɔ̃a gbe, 47 eye woaɖe gbeƒã dzimetɔtrɔ hena nu vɔ̃wo tsɔtsɔ ke le dukɔwo katã me le eƒe ŋkɔ la me esia adze egɔme tso Yerusalem.
48 Mianye ɖaseɖilawo le nu siawo ŋuti.
49 Eye kpɔ ɖa, maɖo nu si ŋugbe Fofonye do la ɖe mia dzi. Ke minɔ dua me va se ɖe esime woana ŋusẽ mi tso dziƒo. "
50 Eye wòkplɔ wo do go va se ɖe keke Betania ke, eye wòkɔ eƒe asiwo dzi heyra wo. 51 Esi wòle wo yram la, woɖee ɖa le wo ŋu, eye wokɔe yi dziƒo.
52 Eye wobɔbɔ nɛ, eye wogbugbɔ va Yerusalem kple dzidzɔ gã aɖe. 53 Eye wonɔa gbedoxɔa me ɖaa henɔa Mawu kafum.
Yohanes
1:1-51
1 Le gɔmedzedzea me, Nya la li, eye Nya la li kple Mawu, eye Nya la nye mawu aɖe.
2 Ame sia nɔ anyi kple Mawu le gɔmedzedzea me.
3 Eya dzi wowɔ nuwo katã toe, eye eya manɔmee la, womewɔ nu ɖeka pɛ hã o.
Nu si wowɔ 4 to edzi lae nye agbe, eye agbe lae nye amewo ƒe kekeli la. 5 Eye kekeli la le keklẽm le viviti la me, gake viviti la meɖu edzi o.
6 Ŋutsu aɖe va do, si wodɔ ɖa abe Mawu teƒenɔla ene; eŋkɔe nye Yohanes.
7 Ame sia va abe ɖaseɖila ene, ne wòaɖi ɖase le kekeli la ŋu, ale be ame ƒomeviwo katã naxɔ ase to edzi.
8 Menye eyae nye kekeli ma o, ke boŋ ɖe wòva be yeaɖi ɖase le kekeli ma ŋu.
9 Kekeli vavãtɔ si klẽna na ame ɖe sia ɖe ƒomevi ƒe xexea me vava le aƒe tum.
10 Enɔ xexea me, eye xexea va dzɔ to edzi, gake xexea medze sii o. 11 Eva eya ŋutɔ wo de, gake wo de tɔwo mexɔe o.
12 Gake ame siwo katã xɔe la, ena ŋusẽ wo be woazu Mawu ƒe viwo, elabena woxɔ eƒe ŋkɔ dzi se. 13 Eye menye ʋu alo ŋutilã ƒe lɔlɔ̃nu alo ŋutsu ƒe lɔlɔ̃nu mee wodzi wo tsoe o, ke boŋ tso Mawu me.
14 Ale Nya la va zu amegbetɔ, enɔ mía dome, eye míekpɔ eƒe ŋutikɔkɔe si le abe tenuvi ƒe ŋutikɔkɔe tso fofoa gbɔ ene; eye Mawu ƒe amenuveve kple nyateƒe yɔe fũu.
15 (Yohanes ɖi ɖase le eŋu, ɛ̃ ekɔ gbe dzi gblɔe be: "Ame sia ŋue megblɔ le be, ‘Ame si le megbenye gbɔna la nye gã wum, elabena eli hafi meva dzɔ.’ ") 16 Elabena esi amenuveve kple nyateƒe yɔe fũu ta la, míexɔ amenuveve ɖe amenuveve dzi.
17 Elabena wotsɔ Se la na to Mose dzi, ke amenuveve kple nyateƒe la va to Yesu Kristo dzi.
18 Ame aɖeke mekpɔ Mawu ɣeaɖekeɣi kpɔ o; tenuvi si le abe Mawu ene si le Fofoa xa lae ɖe ame si wònye la fia.
19 Esiae nye Yohanes ƒe ɖaseɖiɖi esi Yudatɔwo dɔ nunɔlawo kple Lewitɔwo tso Yerusalem ɖo ɖee be woabiae be: "Ame kae nènye? " 20 Mesẽ nu o, ke boŋ eʋu eme kɔtɛ be: "Menye nyee nye Kristo la o. " 21 Eye wobiae be: "Ekema ame kae nènye?
Wòe nye Eliya? " Eɖo eŋu be: "Menye nyee o. " "Wòe nye Nyagblɔɖila la? "
Eɖo eŋu be: "Ao! " 22 Eya ta wobiae be: "Ame ka gɔ̃e nènye?
Gblɔe na mí ale be míana ŋuɖoɖo ame siwo dɔ mí ɖa.
25 Eya ta wobiae be: "Ne menye wòe nye Kristo la alo Eliya alo Nyagblɔɖila la o la, ekema nu ka tae nèle amewo nyrɔm? " 26 Yohanes ɖo eŋu na wo be: "Nye la, mele amewo nyrɔm ɖe tsi me.
Ame aɖe le tsitre ɖe mia dome, si mienya o, 27 ame si le megbenye gbɔna, si ƒe afɔkpaka nyemedze atu o. " 28 Nu siawo va eme le Betania le Yordan godo, afi si Yohanes le amewo nyrɔm le.
33 Nye ŋutɔ hã nyemenyae tsã o, ke Ame si dɔm be matsɔ tsi anyrɔ amewo lae gblɔ nam be: ‘Ame si dzi nèkpɔ be gbɔgbɔ la le ɖiɖim ɖo, eye wònɔ edzi la, eyae tsɔa gbɔgbɔ kɔkɔe nyrɔa amewo.’ 34 Mekpɔe, eye meɖi ɖase be ame siae nye Mawu ƒe Vi la. "
35 Esi ŋu gake la, Yohanes kple eƒe nusrɔ̃la eve va tɔ ɖi, 36 esi wòkpɔ Yesu wòva yina la, egblɔ be: "Kpɔ ɖa, Mawu ƒe Alẽvi lae nye ekem! " 37 Esi nusrɔ̃la eveawo se nya si wògblɔ la, wodze Yesu yome.
38 Yesu trɔ, eye esi wòkpɔ wo le eyome la, ebia wo be: "Nu ka dim miele? " Wobiae be: "Rabi (si gɔmee nye "Nufiala " ), afi kae nènɔna? " 39 Eɖo eŋu na wo be: "Miva kpɔe ɖa. "
Eya ta woyi ɖakpɔ afi si wònɔna, le gaƒoƒo ewolia lɔƒo, eye wonɔ egbɔ gbe ma gbe.
40 Ame eve siwo se nya si Yohanes gblɔ, eye wokplɔ Yesu ɖo la dometɔ ɖekae nye Andrea, Simon Petro nɔvi. 41 Ame sia kpɔ eya ŋutɔ nɔvia Simon gbã, eye wògblɔ nɛ be: "Míekpɔ Mesia la " (Mesia gɔmee nye "Kristo "), 42 eye wòkplɔe yi Yesu gbɔ.
Esi Yesu kpɔe la, egblɔ be: "Wòe nye Simon, Yohanes vi; woayɔ wò be Kefas " (si gɔmee nye "Petro " ). 43 Esi ŋu ke la, Yesu di be yeadzo ayi Galilea.
Eye esi wòkpɔ Filipo la, egblɔ nɛ be: "Dze yonyeme. " 44 Ke Filipo tso Betsaida, si nye du si me Andrea kple Petro hã tso.
45 Filipo kpɔ Nataniel, eye wògblɔ nɛ be: "Míekpɔ ame si ŋuti woƒo nu tsoe le Mose ƒe Se la kple Nyagblɔɖilawo ƒe nuŋlɔɖiwo me, si nye Yesu, Yosef vi tso Nazaret. " 46 Ke Nataniel biae be: "Ðe nu nyui aɖe ate ŋu ado tso Nazaret mahã? "
Filipo ɖo eŋu nɛ be: "Va kpɔ. " 47 Esi Yesu kpɔ Nataniel wògbɔna egbɔ la, egblɔ tso eŋu be: "Kpɔ ɖa, Israel-vi akuakua, si me alakpa aɖeke mele o ye nye esi. " 48 Nataniel biae be: "Aleke nèwɔ nyam? "
Yesu ɖo eŋu nɛ be: "Hafi Filipo nayɔ wò, esi nèle gbotia te la, mekpɔ wò. " 49 Nataniel ɖo eŋu nɛ be: "Rabi, wòe nye Mawu ƒe Vi la, wòe nye Israel ƒe Fia. " 50 Yesu ɖo eŋu nɛ be: "Esi megblɔ na wò be mekpɔ wò le gbotia te tae nèxɔe se ɖoa? Èle nu siwo lolo wu esiawo la kpɔ ge. " 51 Egagblɔ nɛ be: "Vavã, vavã mele egblɔm na mi be: Miakpɔ dziƒo nu wòaʋu, eye mawudɔlawo anɔ dzi liam ahanɔ ɖiɖim ava Amegbetɔvi la gbɔ. "
2:1-25
2 Le ŋkeke etɔ̃a gbe la, woɖu srɔ̃ɖeŋkekenyui le Kana le Galilea, eye Yesu dada hã va afi ma. 2 Wokpe Yesu kple eƒe nusrɔ̃lawo hã va srɔ̃ɖeŋkekenyuia ɖuƒe.
3 Esi wain vɔ le wo si la, Yesu dada gblɔ nɛ be: "Wain vɔ le wo si. " 4 Ke Yesu gblɔ nɛ be: "Nyɔnu, afi kae nya sia ka na nye kpli wò?
Nye gaƒoƒo la meɖo haɖe o. " 5 Dadaa gblɔ na ame siwo le subɔsubɔm la be: "Nu sia nu si wòagblɔ na mi la, miwɔe. " 6 Woɖi kpezɔ ade ɖe afi ma abe ale si Yudatɔwo ƒe ŋutikɔkɔɖoɖoa bia ene, eye wo dometɔ ɖe sia ɖe ate ŋu axɔ tsi dzidzenu eve alo etɔ̃. 7 Yesu gblɔ na wo be: "Midu tsi ɖe zɔawo me woayɔ. "
Eya ta wodu tsia kɔ ɖe wo me woyɔ banaa. 8 Eye wògblɔ na wo be: "Azɔ miku ɖe yi na srɔ̃ɖeɖoɖoa dzi kpɔla la. "
Eye wokui yi.
9 Ke esi srɔ̃ɖeɖoɖoa dzi kpɔla la ɖɔ tsi si wotrɔ wòzu wain la kpɔ evɔ menya afi si wòtso o (togbɔ be subɔla siwo ku tsia yii ya nya hã) la, srɔ̃ɖeɖoɖoa dzi kpɔla la yɔ ŋugbetɔsrɔ̃ la 10 hegblɔ nɛ be: "Ame sia ame tsɔa wain nyuitɔ ɖoa anyi gbã, eye ne wonoe mu vɔ la, etsɔa manyomanyoa vanɛ. Wò ya èdzra wain nyui la ɖo va se ɖe fifia. " 11 Yesu wɔ nu sia le Kana le Galilea wònye eƒe nukunu gbãtɔ, eye wòna eƒe ŋutikɔkɔe la dze; ale eƒe nusrɔ̃lawo xɔ edzi se.
12 Esia megbe Yesu kple dadaa, nɔviaŋutsuwo kple eƒe nusrɔ̃lawo trɔ yi Kapernaum, gake ŋkeke ʋɛ aɖewo koe wonɔ afi ma.
13 Azɔ Yudatɔwo ƒe Ŋutitotoŋkekenyui la le ɖoɖom, eye Yesu yi Yerusalem.
14 Eye wòkpɔ ame siwo le nyiwo, alẽwo kple ahɔnɛwo dzram le gbedoxɔa me kpakple gaɖɔlila siwo nɔ anyi ɖe woƒe zikpuiwo dzi. 15 Ale wògbi ka tsɔ wɔ atam henya ame mawo katã kpakple woƒe alẽwo kple nyiwo do goe le gbedoxɔa me, etrɔ gaɖɔlilawo ƒe gakuwo kɔ ɖe anyi, eye wòmu woƒe kplɔ̃wo. 16 Eye wògblɔ na ame siwo le ahɔnɛawo dzram la be: "Mitsɔ nu siawo dzoe le afi sia!
Migatsɔ Fofonye ƒe aƒe la wɔ asitsaƒee o! " 17 Ale eƒe nusrɔ̃lawo ɖo ŋku edzi be woŋlɔ ɖi be: "Ŋuʋaʋã ɖe wò aƒe la ŋu abi le menye abe dzo ene. " 18 Eya ta Yudatɔwo biae be: "Dzesi kae nàwɔ atsɔ aɖee afia be yekpɔ mɔ awɔ nu siawo? " 19 Yesu ɖo eŋu na wo be: "Migbã gbedoxɔ sia, eye magatui le ŋkeke etɔ̃ me. " 20 Yudatɔwo biae be: "Ƒe blaene vɔ adee wotsɔ tu gbedoxɔ sia, eye wò ya àgbugbɔ atui le ŋkeke etɔ̃ mea? " 21 Ke gbedoxɔ si ŋu wòle nu ƒom tso lae nye eƒe ŋutilã.
23 Esi wòle Yerusalem le Ŋutitotoŋkekenyuia ɖuɣi la, ame geɖewo xɔ eƒe ŋkɔ la dzi se, le esi wokpɔ nukunu siwo wɔm wòle la ta.
24 Ke Yesu ya meka ɖe wo dzi tututu o, elabena enya wo katã, 25 eye mehiã be ame aɖeke naɖi ɖase le amegbetɔ ŋu nɛ o, elabena enya nu si le amegbetɔ me.
3:1-36
3 Ame aɖe tso Farisitɔwo dome, eŋkɔe nye Nikodemo, eye wònye Yudatɔwo ƒe kplɔlawo dometɔ ɖeka.
2 Ame sia va egbɔ le zã me, eye wògblɔ nɛ be: "Rabi, míenya be nufialae nènye, eye ètso Mawu gbɔ va; elabena ame aɖeke mate ŋu awɔ dzesi siwo nèwɔna o, negbe ɖe Mawu li kplii. " 3 Yesu ɖo eŋu nɛ be: "Vavã, vavã mele egblɔm na wò be, ne womegbugbɔ ame dzi o la, mate ŋu akpɔ Mawu Fiaɖuƒe la o. " 4 Nikodemo biae be: "Aleke woawɔ adzi ame si nye ame tsitsi?
Mate ŋu agbugbɔ ayi dadaa ƒe dɔ me be woagadzii zi evelia o ɖe? " 5 Yesu ɖo eŋu be: "Vavã, vavã mele egblɔm na wò be, ne wometsɔ tsi kple gbɔgbɔ dzi ame o la, mate ŋu age ɖe Mawu Fiaɖuƒe la me o.
6 Nu si wodzi tso ŋutilã me la, ŋutilã wònye, eye nu si wodzi tso gbɔgbɔ me la, gbɔgbɔ wònye.
7 Megawɔ moyaa na wò be megblɔ na wò be: Ele be woagbugbɔ mi adzi o.
8 Ya ƒona yia afi si wòdi, eye èsea eŋkɔ, ke mènyaa afi si wòtso kple afi si wòyina o.
Nenema kee ame sia ame si wodzi tso gbɔgbɔ me la hã le. "
9 Nikodemo biae be: "Aleke nu siawo ate ŋu adzɔe? " 10 Yesu ɖo eŋu nɛ be: "Nufialae nènye le Israel, aleke wɔ mènya nu siawo o? 11 Vavã, vavã mele egblɔm na wò be, nu si míenya la ŋue míeƒoa nu le, eye nu si míekpɔ la ŋue míeɖia ɖase le, ke miexɔa ɖase si míeɖina la o.
12 Ne meƒo nu le anyigbadzinuwo ŋu na mi, eye miexɔe se o ɖe, aleke miawɔ axɔe ase ne meƒo nu le dziƒonuwo ŋu na mi? 13 Azɔ hã ame aɖeke melia yi dziƒo o, negbe ame si ɖi tso dziƒo va la ko, si nye Amegbetɔvi la.
14 Abe ale si Mose kɔ da la ɖe dzi le gbea dzi ene la, nenema kee woakɔ Amegbetɔvi la hã ɖe dzii, 15 ale be ame sia ame si xɔa edzi sena la nakpɔ agbe mavɔ.
16 "Elabena Mawu lɔ̃ xexea ale gbegbe be wòtsɔ eƒe Tenuvi la na, be ame sia ame si xɔa edzi sena la nagatsrɔ̃ o, ke boŋ wòakpɔ agbe mavɔ.
17 Elabena Mawu medɔ Via ɖo ɖe xexea me be wòadrɔ̃ ʋɔnu xexea o, ke boŋ be woaɖe xexea to edzi.
18 Ame si xɔa edzi sena la, womadrɔ̃ ʋɔnui o. Ame si mexɔa edzi sena o la, wodrɔ̃ ʋɔnui xoxo, elabena mexɔ Mawu ƒe Tenuvi la ƒe ŋkɔ dzi se o.
19 Ke nu si ta wole ʋɔnu drɔ̃m ɖo lae nye esi: kekeli la va xexea me, ke amewo lɔ̃ viviti la wu kekeli la, elabena woƒe dɔwɔwɔwo vɔ̃ɖi.
20 Elabena ame si wɔa nu gbegblẽwo la léa fu kekeli la, eye mevaa kekeli la gbɔ o, be woagaklo nu le eƒe dɔwɔwɔwo dzi o. 21 Ke ame si wɔa nu nyui la vaa kekeli la gbɔ, ne eƒe dɔwɔwɔwo nadze ƒãa be wowɔ ɖeka kple Mawu ƒe lɔlɔ̃nu. "
22 Le nu siawo megbe la, Yesu kple eƒe nusrɔ̃lawo yi Yudea ƒe kɔƒenutoa me, eye wònɔ afi ma kpli wo ɣeyiɣi aɖe, eye wònɔ amewo nyrɔm.
23 Ke Yohanes hã le amewo nyrɔm le Aenon, si te ɖe Salim ŋu, elabena tsi gbogbo aɖe le afi ma, eye amewo vana eye wònyrɔa wo; 24 elabena womede Yohanes gaxɔ me haɖe o.
26 Emegbe wova Yohanes gbɔ eye wogblɔ nɛ be: "Rabi, kpɔ ɖa, ŋutsu si wò kplii mienɔ Yordan godo, si ŋu nèɖi ɖase le lae nye ema le amewo nyrɔm, eye amewo katã le egbɔ yim. " 27 Yohanes ɖo eŋu na wo be: "Ame aɖeke mate ŋu axɔ naneke o, negbe ɖe wonae tso dziƒo.
28 Miawo ŋutɔwoe nye nye ɖasefo be megblɔ be, ‘Menye nyee nye Kristo la o, ke boŋ be, ɖe wodɔm ɖe ame ma ŋgɔ.’ 29 Ame si si ŋugbetɔ le la, eyae nye ŋugbetɔsrɔ̃.
Ke ŋugbetɔsrɔ̃ la xɔlɔ̃ si le tsitre ɖi le to ɖomee la kpɔa dzidzɔ gã ne ese ŋugbetɔsrɔ̃ la ƒe gbe. Eya ta nye dzidzɔ la zu blibo.
30 Eya anɔ dzidzim ɖe edzi, ke nyea manɔ to yim. "
31 Ame si tso dziƒo va la ƒo ame bubuwo katã ta. Ame si tso anyigba dzi la, anyigba dzi wòtso, eye anyigbadzinuwo ŋue wòƒoa nu le. Ame si tso dziƒo va la ƒo ame bubuwo katã ta.
32 Nu si wòkpɔ kple nu si wòse la ŋue wòɖia ɖase le, ke ame aɖeke mele eƒe ɖaseɖiɖi la xɔm o.
33 Ame si xɔ eƒe ɖaseɖiɖia la, eya ɖo kpe edzi be Mawu nye nyateƒetɔ. 34 Elabena ame si Mawu dɔ la gblɔa Mawu ƒe nyawo, elabe Mawu mevea nu le gbɔgbɔ la nana me o.
35 Fofo la lɔ̃ Vi la, eye wòtsɔ nuwo katã de esi.
36 Ame si xɔa Vi la dzi sena la, agbe mavɔ le esi; ame si meɖoa to Vi la o la, makpɔ agbe o, ke boŋ Mawu ƒe dɔmedzoe tsia edzi.
4:1-54
4 Esi Aƒetɔ la nyae be Farisitɔwo see be yeƒe nusrɔ̃lawo le agbɔ sɔm wu Yohanes tɔwo, eye yele wo nyrɔm 2 evɔ la, Yesu ŋutɔ menyrɔ amewo o, ke boŋ eƒe nusrɔ̃lawoe 3 la, edzo le Yudea, eye wògatrɔ yi Galilea.
4 Ke ehiã be wòato Samaria.
5 Eya ta eva ɖo Samaria du aɖe si woyɔna be Sixar la me. Du sia gogo anyigba si Yakob tsɔ na via Yosef.
6 Yakob ƒe vudo hã le afi ma.
Gaƒoƒo adelia me lɔƒoe. 7 Ke Samaria-nyɔnu aɖe va tsi du ge.
Eye Yesu gblɔ nɛ be: "Na tsi vi aɖem mano. " 8 (Elabena eƒe nusrɔ̃lawo dzo yi dua me be yewoaɖaƒle nuɖuɖu.) 9 Samaria-nyɔnu la biae be: "Aleke wɔ wò, Yudatɔ, nèle tsi biamem be yeano, evɔ Samaria-nyɔnue menye? "
(Elabena Yudatɔwo kple Samariatɔwo menyina o.) 10 Yesu ɖo eŋu nɛ be: "Ne ɖe nènya Mawu ƒe nunana faa la kple ame si le biawòm be, ‘Na tsi vi aɖem mano’ la, anye ne wò boŋ àbiae, eye wòana agbetsi wò. " 11 Egblɔ nɛ be: "Aƒetɔ, tsikunu si nàtsɔ adu tsia teti hã mele asiwò o, eye vudoa hã goglo.
Ekema afi kae nèkpɔ agbetsi sia tsoe? 12 Mènye gã wu mía tɔgbui Yakob, ame si ɖe vudoa na mí, eye eya kple viawo kpakple eƒe lãwo no emetsi o ɖe? " 13 Yesu ɖo eŋu nɛ be: "Ame sia ame si noa tsi sia ƒe ɖe la, tsikɔ agawui.
14 Ke ame sia ame si ano tsi si manae ƒe ɖe la, tsikɔ magawui akpɔ o, ke boŋ tsi si manae la azu tsi dzidzi le eme, eye wòayɔ agbagba ahana agbe mavɔe. " 15 Nyɔnua gblɔ nɛ be: "Aƒetɔ, na tsi siam, ne tsikɔ magawum alo manɔ afi sia vam ava nɔ tsi dum azɔ o. "
16 Egblɔ nɛ be: "Yi nàyɔ srɔ̃wò vɛ. " 17 Nyɔnua ɖo eŋu nɛ be: "Srɔ̃ mele asinye o. "
Yesu gblɔ nɛ be: "Èto nyateƒe esi nègblɔ be, ‘Srɔ̃ mele asinye o.’ 18 Elabena srɔ̃ atɔ̃ nɔ asiwò kpɔ, eye ŋutsu si gbɔ nèle fifia la, menye srɔ̃wò wònye o.
Èto nyateƒe le nya sia me. " 19 Nyɔnua gblɔ nɛ be: "Aƒetɔ, mekpɔe dze sii be nyagblɔɖilae nènye.
20 Mía tɔgbuiwo de ta agu le to sia dzi, ke miawo ya miebe Yerusalem ye nye teƒe si wòle be amewo nade ta agu le. " 21 Yesu gblɔ nɛ be: "Nyɔnu, xɔ dzinye se, gaƒoƒo la gbɔna, esime menye to sia dzi alo Yerusalem ye miade ta agu na Fofo la le o.
22 Miawo la, miedea ta agu na nu si mienya o; míawo la, míedea ta agu na nu si míenya, elabena xɔxɔ la tso Yudatɔwo gbɔ.
23 Gake gaƒoƒo la gbɔna, eye wòde azɔ, esime nyateƒetadeagulawo ade ta agu na Fofo la le gbɔgbɔ kple nyateƒe me, elabena le nyateƒe me la, ame siawo tɔgbi dimee Fofo la le be woade ta agu na ye.
24 Mawu nye Gbɔgbɔ, eye ele be ame siwo le ta dem agu nɛ la nade ta agu le gbɔgbɔ kple nyateƒe me. " 25 Nyɔnu la gblɔ nɛ be: "Menyae be Mesia, si woyɔna be Kristo la gbɔna.
Ne eva ɖo la, agblɔ nu sia nu na mí kɔtɛ. " 26 Yesu gblɔ nɛ be: "Nye ame si le nu ƒom na wò la, nyee. "
27 Le ɣeyiɣi sia me la, eƒe nusrɔ̃lawo va ɖo, eye wòwɔ moyaa na wo be ele nu ƒom kple nyɔnu. Gake wo dometɔ aɖeke mebiae be, "Nu ka dim nèle? " alo "Nu ka tae nèle nu ƒom kple nyɔnua? " o.
28 Eye nyɔnua gblẽ eƒe tɔmedeze la ɖi, eye wòyi dua me ɖagblɔ na amewo be: 29 "Miva kpɔ ame aɖe si gblɔ nu siwo katã mewɔ kpɔ la nam ɖa.
Ðe manye ame siae nye Kristo la oa? " 30 Eye wodo go le dua me va Yesu gbɔ.
31 Le ɣeyiɣi sia me la, nusrɔ̃lawo le eƒom ɖe enu be: "Rabi, ɖu nu! " 32 Ke egblɔ na wo be: "Nuɖuɖu le asinye maɖu, si miawo mienya o. " 33 Eya ta nusrɔ̃lawo bia wo nɔewo be: "Alo ɖe ame aɖe tsɔ nane vɛ nɛ wòɖua? " 34 Yesu gblɔ na wo be: "Nye nuɖuɖue nye be mawɔ ame si dɔm ɖa la ƒe lɔlɔ̃nu, eye mawu dɔ si wòde asi nam la nu.
35 Menye gbɔgblɔm miele be esusɔ ɣleti ene hafi nuŋeɣi naɖo oa? Kpɔ ɖa!
Mele egblɔm na mi be: Mifɔ mo dzi ne miakpɔ agbleawo dzi ɖa, be woƒu na ŋeŋe. Fifia gɔ̃ hã la, 36 nuŋela le fetu xɔm, eye wòle kutsetse nu ƒom ƒu hena agbe mavɔ, ale be nuƒãla kple nuŋela siaa nakpɔ dzidzɔ ɖekae.
37 Elabena nya si wogblɔ la nye nyateƒe le go sia me be: Ame aɖe ƒãa nu eye ame bubu ŋenɛ. 38 Medɔ mi be miaŋe nu si ŋu miedze agbagba aɖeke le o.
39 Samariatɔ geɖe siwo tso du ma me xɔ Yesu dzi se le ɖase si nyɔnua ɖi na wo be, "Egblɔ nu siwo katã mewɔ kpɔ la nam " la ta. 40 Eya ta esi Samariatɔawo va egbɔ la, woɖe kuku nɛ be wòanɔ yewo gbɔ, eye wònɔ afi ma ŋkeke eve. 41 Esia wɔe be ame bubu geɖewo gaxɔ edzi se le nu siwo wòfia wo la ta, 42 eye wogblɔ na nyɔnua be: "Meganye wò nyawo tae míexɔe se ɖo o; elabena míawo ŋutɔwo míesee, eye míenyae be ame siae nye xexea ɖela vavã. "
43 Le ŋkeke eve megbe la, edzo le afi ma yi Galilea. 44 Ke Yesu ŋutɔ ɖi ɖase be womedea bubu nyagblɔɖila aɖeke ŋu le wo de o.
45 Eya ta esi wòva ɖo Galilea la, Galileatɔwo xɔe, le esi wokpɔ nu siwo katã wòwɔ le Yerusalem le ŋkekenyuia ɖuɣi la ta, elabena woawo hã wode ŋkekenyuia ɖuƒe.
46 Eye wògava Kana le Galilea, afi si wòtrɔ tsi wòzu wain le.
Ke fiaŋume aɖe le afi ma, si viŋutsu dze dɔ le Kapernaum. 47 Esi ŋutsu sia se be Yesu tso Yudea va Galilea la, eyi egbɔ, eye wòɖe kuku nɛ be wòava da gbe le ye via ŋu, elabena eɖo kudo nu.
48 Ke Yesu gblɔ nɛ be: "Ne miekpɔ dzesiwo kple nukunuwo o kpaa miaxɔe ase o. " 49 Fiaŋume la gblɔ nɛ be: "Aƒetɔ, va miyi kaba hafi vinye sue la naku. " 50 Yesu gblɔ nɛ be: "Heyi, viwò la le agbe. " Ŋutsua xɔ nya si Yesu gblɔ nɛ la dzi se, eye wòdzo.
51 Ke esi wòle mɔ dzi yina la, eƒe kluviwo va kpee gblɔ nɛ be viaŋutsuvia tsi agbe.
52 Eya ta ebia wo be gaƒoƒo ka mee wòhaya hã. Woɖo eŋu nɛ be: "Asrã la dzo le edzi etsɔ le gaƒoƒo adrelia dzi. " 53 Eya ta fofoa kpɔe dze sii be gaƒoƒo ma tututu mee Yesu gblɔ na ye be: "Viwò la le agbe. " Ale eya kple eƒe aƒe blibo la katã zu xɔsetɔwo.
54 Esiae nye nukunu evelia si Yesu wɔ esime wòdzo le Yudea va Galilea.
5:1-47
5 Le esia megbe la, Yudatɔwo ƒe ŋkekenyui aɖe ɖo, eye Yesu yi Yerusalem.
2 Ke ta aɖe le Yerusalem le Alẽgbo la gbɔ, si woyɔna le Hebrigbe me be Betzata, eye akpata atɔ̃ le afi ma.
3 Dɔnɔ gbogbo aɖewo, siwo nye ŋkuagbãtɔwo, bunɔwo kple titilélawo, mlɔ anyi ɖe afi ma. 4 5 Ke ŋutsu aɖe le afi ma, si le dɔ lém ƒe blaetɔ̃ vɔ enyie nye ema.
6 Esi Yesu kpɔ ŋutsu sia le anyimlɔƒe, eye wònya be ɣeyiɣi didi aɖee nye ema wòle dɔ lém la, ebiae be: "Èdi be wò lãme nasẽa? " 7 Dɔnɔa ɖo eŋu nɛ be: "Aƒetɔ, ame aɖeke mele asinye akɔm ada ɖe ta la me ne woblu tsia o, eye kaka maɖo la, ame bubu gena ɖe eme doa ŋgɔ nam. " 8 Yesu gblɔ nɛ be: "Tso!
Tsɔ wò aba, eye nàzɔ. " 9 Ale ŋutsua ƒe lãme sẽ enumake, eye wòtsɔ eƒe aba hede asi zɔzɔ me. Ke gbe ma gbe nye Sabat.
10 Eya ta Yudatɔ aɖewo gblɔ na ame si ŋu woda gbe le la be: "Egbee nye Sabat, eye se meɖe mɔ be nàtsɔ wò aba o. " 11 Gake eɖo eŋu na wo be: "Ame si da gbe le ŋunye lae gblɔ nam be, ‘Tsɔ wò aba, eye nàzɔ.’ " 12 Wobiae be: "Ame kae gblɔ na wò be, ‘Tsɔ wò aba, eye nàzɔ’? " 13 Ke ame si ŋu woda gbe le la menya ame la o, elabena Yesu dzo le afi ma hebu ɖe ameha la dome.
14 Le nu siawo megbe la, Yesu kpɔe le gbedoxɔa me, eye wògblɔ nɛ be: "Kpɔ ɖa, wò lãme sẽ. Mègawɔ nu vɔ̃ azɔ o, ne nu si vɔ̃ɖi wu esia nagadzɔ ɖe dziwò o. " 15 Ŋutsu la yi ɖagblɔ na Yudatɔwo be Yesue da gbe le ye ŋu. 16 Le esia ta Yudatɔwo ti Yesu yome vevie, elabena ele nu siawo wɔm le Sabat dzi.
17 Ke egblɔ na wo be: "Fofonye le dɔ wɔm va se ɖe fifi, eye nye hã mele dɔ wɔm. " 18 Esia tae Yudatɔwo gadi vevie wu be yewoawui, elabena menye ɖeko wòle dadam le Sabat la dzi o, ke ele Mawu hã yɔm be ye Fofo hetsɔ eɖokui le sɔsɔm kple Mawu.
19 Eya ta Yesu gblɔ na wo be: "Vavã, vavã mele egblɔm na mi be, Vi la mate ŋu awɔ nu ɖeka pɛ hã le eɖokui si o, negbe nu siwo wòkpɔ Fofoa wòle wɔwɔm la ko.
20 Elabena Fofo la lɔ̃a Vi la, eye wòfiaa nu siwo katã eya ŋutɔ wɔna lae, eye afia dɔ siwo lolo wu esiawo lae, ne wòawɔ moyaa na mi.
21 Elabena ale si ko Fofo la fɔa ame kukuwo hegbɔa agbe wo la, nenema kee Vi la hã gbɔa agbe ame siwo wòdi.
22 Elabena Fofo la medrɔ̃a ʋɔnu ame aɖeke o, ke boŋ etsɔ ʋɔnudɔdrɔ̃ la katã de asi na Vi la, 23 ne amewo katã nade bubu Vi la ŋu abe ale si ko wodea bubu Fofo la ŋu ene.
Ame si medea bubu Vi la ŋu o la, medea bubu Fofo si dɔe ɖa la hã ŋu o.
24 Vavã, vavã mele egblɔm na mi be, ame si sea nye nya, eye wòxɔa Ame si dɔm ɖa la dzi sena la, agbe mavɔ le esi, eye womadrɔ̃ ʋɔnui o, ke boŋ eto ku me yi agbe me.
25 "Vavã, vavã mele egblɔm na mi be, gaƒoƒo la gbɔna, eye wòde azɔ, esime ame kukuwo ase Mawu ƒe Vi la ƒe gbe, eye ame siwo ɖo to la anɔ agbe. 26 Elabena ale si agbe le Fofo la ŋutɔ mee la, nenema kee wòna agbe le Vi la hã me. 27 Eye wòna ŋusẽe be wòadrɔ̃ ʋɔnu, elabena Amegbetɔvi wònye.
28 Esia megawɔ nuku na mi o, elabena gaƒoƒo la gbɔna, esime ame siwo katã le ŋkuɖodziyɔdowo me la ase eƒe gbe, 29 eye woado go, ame siwo wɔ nu nyuiwo la, hena agbe ƒe tsitretsitsi, eye ame siwo wɔ nu vlowo la, hena ʋɔnudɔdrɔ̃ ƒe tsitretsitsi.
30 Nyemate ŋu awɔ naneke le ɖokuinye si o; nu si mese la nue medrɔ̃a ʋɔnu ɖo; eye ʋɔnu si medrɔ̃na la le dzɔdzɔe, elabena nyemewɔa nye ŋutɔ nye lɔlɔ̃nu o, ke ame si dɔm ɖa la ƒe lɔlɔ̃nue mewɔna.
31 "Ne nye ɖeka meɖi ɖase le ɖokuinye ŋu la, ekema nye ɖaseɖiɖi la menye nyateƒe o. 32 Ame bubu aɖe li, si ɖia ɖase le ŋunye, eye menya be ɖase si wòɖina le ŋunye la nye nyateƒe.
33 Miedɔ amewo ɖo ɖe Yohanes gbɔ, eye wòɖi ɖase le nyateƒenya la ŋu na mi. 34 Gake nyemehiã amegbetɔ ƒe ɖaseɖiɖi le ŋutinye o, ke mele nya siawo gblɔm ne miakpɔ ɖeɖe.
35 Yohanes nye akaɖi si le bibim hele keklẽm, eye miedi be yewoakpɔ dzidzɔ gã aɖe le eƒe kekeli la me ɣeyiɣi kpui aɖe ko.
36 Ke ɖaseɖiɖi si lolo wu Yohanes tɔ la le asinye, elabena dɔ siwo tututu Fofonye de asi nam be mawɔ, siwo wɔm mele la, woawoe le ɖase ɖim le ŋunye be Fofo lae dɔm ɖa.
37 Eye Fofo si dɔm ɖa la ŋutɔ ɖi ɖase le ŋunye.
Miese eƒe gbe ɣeaɖekeɣi kpɔ o, eye miekpɔ eƒe nɔnɔme hã kpɔ o, 38 eye eƒe nya la mele mia me o, elabena miexɔ ame si wòdɔ ɖa la dzi se o.
39 "Miele Ŋɔŋlɔawo me dzrom tsitotsito, elabena miesusuna be yewoato wo dzi akpɔ agbe mavɔ; evɔ woawo kee le ɖase ɖim le ŋunye. 40 Gake miedi be yewoava gbɔnye ne miakpɔ agbe o.
41 Nyemexɔa kafukafu tso amewo gbɔ o, 42 ke menyae nyuie be mielɔ̃ Mawu o.
43 Meva le Fofonye ƒe ŋkɔ me, ke miexɔm o. Nenye ame bubu aɖee va le eya ŋutɔ ƒe ŋkɔ me la, anye ne miaxɔ ame ma ya.
44 Aleke wɔ miaxɔ dzinye ase, esi miele kafukafu xɔm tso mia nɔewo gbɔ, evɔ miele kafukafu si tso Mawu ɖeka kolia la gbɔ ya dim o? 45 Migasusu be matso mia nu na Fofo la o; ame aɖe li si tsoa mia nu; eyae nye Mose, ame si dzi mieda miaƒe mɔkpɔkpɔ ɖo. 46 Le nyateƒe me la, ɖe miexɔ Mose dzi se la, anye ne miexɔ dzinye se, elabena eŋlɔ nu tso ŋunye.
47 Ke ne miexɔ nu siwo wòŋlɔ ɖi la dzi se o ɖe, aleke miawɔ axɔ nye nyawo dzi ase? "
6:1-71
6 Le esia megbe la, Yesu tso Galilea-ƒu si wogayɔna be Tiberia la, yi ɖe eƒe go kemɛ dzi.
2 Eye ameha gã aɖe dze eyome, elabena wokpɔ nukunu siwo wòwɔ heda gbe le dɔnɔwo ŋu.
3 Eya ta Yesu yi to aɖe dzi, eye eya kple eƒe nusrɔ̃lawo bɔbɔ nɔ afi ma.
4 Ke Yudatɔwo ƒe Ŋutitotoŋkekenyui la gogo.
5 Esi Yesu fɔ mo dzi, eye wòkpɔ be ameha gã aɖe gbɔna ye gbɔ la, ebia Filipo be: "Afi kae míakpɔ abolo le aƒle na ame siawo woaɖu? " 6 Ke hã ɖe wògblɔ esia be yeatsɔ adoe kpɔ, elabena eya ŋutɔ nya nu si wɔ ge wòala.
7 Filipo ɖo eŋu nɛ be: "Abolo denario alafa eve gɔ̃ hã made wo nu be wo dometɔ ɖe sia ɖe nakpɔ vi aɖe aɖu o. " 8 Eƒe nusrɔ̃lawo dometɔ ɖeka si nye Andrea, Simon Petro nɔvi, gblɔ nɛ be: 9 "Ŋutsuvi aɖe le afii, si si ƒobolo atɔ̃ kple tɔmelã sue eve le. Gake afi kae esia ade na ame gbogbo siawo? "
10 Yesu gblɔ be: "Mina ameawo nanɔ anyi. "
Gbe mumu geɖe le afi ma, eya ta ameawo nɔ anyi; woanɔ ŋutsu akpe atɔ̃.
11 Yesu tsɔ aboloawo, eye esi wòda akpe vɔ la, ema wo na ame siwo bɔbɔ nɔ anyi la, nenema kee wòma tɔmelã sueawo hã na wo, eye ame sia ame xɔ ale si nu wòdi.
12 Ke esi ameawo ɖi ƒo vɔ la, egblɔ na eƒe nusrɔ̃lawo be: "Miƒo kakɛ siwo susɔ la nu ƒu, ne naneke dome nagagblẽ o. " 13 Eya ta woƒo wo nu ƒu, eye ƒobolo atɔ̃ siwo ameawo ɖu ƒe kakɛ siwo susɔ la yɔ kusi wuieve.
14 Eye esi ameawo kpɔ nukunu siwo wòwɔ la, wode asi gbɔgblɔ me be: "Vavãe, ame siae nye Nyagblɔɖila si ƒe nya wogblɔ ɖi be ava xexea me la. " 15 Ke esi Yesu nya be wogbɔna ye lé ge aɖo fiae la, egaɖe eɖokui ɖe aga yi to la dzi.
16 Esi fiẽ ɖo la, eƒe nusrɔ̃lawo ɖi va ƒua nu, 17 eye woɖo tɔdziʋu aɖe hekui ɖo ta Kapernaum. Ke zã do xoxo, gake Yesu meva wo gbɔ haɖe o. 18 Ƒu la dze agbo elabena ya sesẽ aɖe nɔ ƒoƒom.
19 Ke esi woku tɔdziʋua anɔ agbadroƒe etɔ̃ alo ene la, wokpɔ Yesu wòle ƒua dzi zɔm gbɔna ʋua gbɔ, eye vɔvɔ̃ ɖo wo.
20 Ke egblɔ na wo be: "Nyee, migavɔ̃ o! " 21 Eye wolɔ̃ be yewoaxɔe ɖe tɔdziʋua me, eye ʋu la va ɖi go ɖe afi si tututu woyina.
22 Esi ŋu ke la, ameha si nɔ ƒua ƒe go kemɛ dzi la kpɔ be tɔdziʋu bubu aɖeke mele afi ma o, negbe sue aɖe ko, eye be Yesu meɖo tɔdziʋua kple eƒe nusrɔ̃laawo o, ke boŋ eƒe nusrɔ̃laawo ɖeɖe koe dzo.
23 Ke tɔdziʋuwo tso Tiberia va afi si medidi tso teƒe si woɖu abolo si ta Aƒetɔ la da akpe ɖo la gbɔ o. 24 Eya ta esi ameha la kpɔ be Yesu alo eƒe nusrɔ̃lawo mele afi ma o la, woɖo woƒe tɔdziʋuwo, eye wova Kapernaum be yewoadi Yesu. 25 Esi woke ɖe eŋu le ƒua ƒe go kemɛ dzi la, wobiae be: "Rabi, ɣekaɣie nèva ɖo afi sia? " 26 Yesu ɖo eŋu na wo be: "Vavã, vavã mele egblɔm na mi be, menye esi miekpɔ dzesiwo tae miele diyem ɖo o, ke boŋ esi mieɖu abolo ɖi ƒo tae.
27 Miwɔ dɔ, menye ɖe nuɖuɖu si gblẽna ta o, ke boŋ ɖe nuɖuɖu si megblẽna o, si naa agbe mavɔ, si Amegbetɔvi la ana mi la ta; elabena ame sia ŋue Fofo la, si nye Mawu ŋutɔ, kpɔ ŋudzedze ɖo. "
28 Eya ta wobiae be: "Nu kae míawɔ bena míawɔ Mawu ƒe dɔwo? " 29 Yesu ɖo eŋu na wo be: "Mawu ƒe dɔ lae nye be miaxɔ ame si wòdɔ ɖa la dzi ase. " 30 Eye wogblɔ nɛ be: "Ekema dzesi ka wɔm nèle be míakpɔ ahaxɔ dziwò ase? Dɔ ka wɔm nèle? 31 Mía tɔgbuiwo ɖu mana le gbea dzi, abe ale si woŋlɔe ɖi ene be, ‘Ena abolo wo tso dziƒo woɖu.’ " 32 Eya ta Yesu gblɔ na wo be: "Vavã, vavã mele egblɔm na mi be: Mose mena abolo vavã si tso dziƒo la mi o, ke azɔ la Fofonye na abolo vavã si tso dziƒo la mi.
33 Elabena Mawu ƒe abolo lae nye ame si ɖi tso dziƒo va, eye wònaa agbe xexea. " 34 Eya ta wogblɔ nɛ be: "Aƒetɔ, nɔ abolo sia nam mí ɖaa. " 35 Yesu gblɔ na wo be: "Nyee nye agbebolo la.
37 Ame sia ame si Fofo la tsɔ nam la ava gbɔnye, eye ame si vaa gbɔnye la, nyemanyae ɖa akpɔ o; 38 elabena meɖi tso dziƒo va, menye be mawɔ nye lɔlɔ̃nu o, ke boŋ be mawɔ ame si dɔm ɖa la ƒe lɔlɔ̃nu.
39 Ke esiae nye ame si dɔm ɖa la ƒe lɔlɔ̃nu be magabú ame siwo katã wòtsɔ nam la dometɔ aɖeke o, ke boŋ mafɔ wo ɖe tsitre le ŋkeke mamlɛa dzi.
40 Elabena esiae nye Fofonye ƒe lɔlɔ̃nu be ame sia ame si kpɔa Vi la, eye wòxɔa edzi sena la nakpɔ agbe mavɔ, eye mafɔe ɖe tsitre le ŋkeke mamlɛa dzi. "
41 Eye Yudatɔwo de asi liʋiliʋĩlilĩ me le eŋu, le esi wògblɔ be: "Nyee nye abolo si ɖi tso dziƒo va " la ta. 42 Eye wode asi gbɔgblɔ me be: "Menye Yesu, Yosef vi, ame si fofo kple dada míenya lae nye esia oa?
Aleke wɔ wòle gbɔgblɔm fifia be, ‘Meɖi tso dziƒo va’? " 43 Yesu ɖo eŋu na wo be: "Midzudzɔ liʋiliʋĩlilĩ le mia nɔewo dome.
44 Ame aɖeke mate ŋu ava gbɔnye o, negbe ɖe Fofo si dɔm ɖa la, hee vɛ, eye mafɔe ɖe tsitre le ŋkeke mamlɛa dzi.
45 Woŋlɔ ɖe Nyagblɔɖilawo ƒe agbalẽwo me be: ‘Eye Yehowa afia nu wo katã.’ Ame sia ame si ɖoa to Fofo la, eye wòsrɔ̃a nu tso egbɔ la, vaa gbɔnye. 46 Ame aɖeke mekpɔ Fofo la kpɔ o, negbe ame si tso Mawu gbɔ ko; ame siae kpɔ Fofo la.
47 Vavã, vavã mele egblɔm na mi be, ame si xɔe se la, agbe mavɔ le esi.
48 "Nyee nye agbebolo la.
49 Mia tɔgbuiwo ɖu mana le gbea dzi, gake woku. 50 Esiae nye abolo si ɖi tso dziƒo va, eye ame sia ame si aɖu eƒe ɖe la, maku o.
51 Nyee nye agbebolo si ɖi tso dziƒo va. Ne ame aɖe ɖua abolo sia ƒe ɖe la, anɔ agbe tegbee; eye le nyateƒe me la, abolo si mana ɖe xexea ƒe agbe ta lae nye nye ŋutilã. "
52 Eya ta Yudatɔwo de asi nyahehe me le wo nɔewo dome be: "Aleke wɔ ame sia atsɔ eƒe ŋutilã ana mí be míaɖu? " 53 Eya ta Yesu gblɔ na wo be: "Vavã, vavã mele egblɔm na mi be, ne mieɖu Amegbetɔvi la ƒe ŋutilã, eye mieno eƒe ʋu o la, miakpɔ agbe o.
54 Ame si ɖua nye ŋutilã, eye wònoa nye ʋu la, agbe mavɔ le esi, eye mafɔe ɖe tsitre le ŋkeke mamlɛa dzi; 55 elabena nye ŋutilã nye nuɖuɖu vavã, eye nye ʋu nye nunono vavã.
56 Ame si ɖua nye ŋutilã, eye wònoa nye ʋu la wɔa ɖeka kplim, eye nye hã mewɔa ɖeka kplii.
57 Ale si ko Fofo gbagbe la dɔm ɖa, eye mele agbe le Fofo la ta la, nenema kee ame si ɖuam la, ame ma hã anɔ agbe le tanye.
58 Esia nye abolo si ɖi tso dziƒo va. Mele abe esi mia tɔgbuiwo ɖu gake woku la ene o.
Ame si ɖua abolo sia la anɔ agbe tegbee. " 59 Nya siawoe wògblɔ esime wòle nu fiam le ƒuƒoƒe aɖe le Kapernaum. 60 Esi wosee la, eƒe nusrɔ̃lawo dometɔ geɖe gblɔ be: "Tsoo! Nya sesẽ kae nye esia; ame kae ate ŋu ado dzi anɔ nya sia sem? " 61 Ke esi Yesu nya be yeƒe nusrɔ̃lawo le liʋiliʋĩ lĩm le nya sia ŋu la, ebia wo be: "Ðe nya sia ɖia mia nua? 62 Ekema nu kae miawɔ ne miekpɔ Amegbetɔvi la wòyina dziƒo afi si wònɔ tsã? 63 Gbɔgbɔ lae naa agbe, ŋutilã ya menyo na naneke o. Nya siwo megblɔ na mi la, gbɔgbɔ kple agbee wonye.
64 Gake mia dometɔ aɖewo mexɔe se o. "
Elabena tso gɔmedzedzea me ke la, Yesu nya ame siwo mexɔe se o kple ame si ava dee asi.
65 Egagblɔ be: "Esia tae megblɔ na mi be, ame aɖeke mate ŋu ava gbɔnye o, negbe ɖe Fofo la ɖe mɔ nɛ hafi. "
66 Le esia ta eƒe nusrɔ̃lawo dometɔ geɖewo trɔ yi nu siwo le megbe la gbɔ, eye womegazɔna kplii o.
Agbe mavɔ nyawo le asiwò. 69 Míexɔe se, eye míeva dze sii be wòe nye Mawu ƒe Kɔkɔetɔ la. " 70 Yesu ɖo eŋu na wo be: "Ðe menye mi ame wuievee metia oa? Gake mia dometɔ ɖeka nye amegɔmezɔla. " 71 Le nyateƒe me la, Yuda, Simon Iskariot vi la, ŋu nya gblɔm wòle; elabena togbɔ be ame sia nye Ame Wuieveawo dometɔ ɖeka hã la, egbɔna ede ge asi.
7:1-52
7 Le nu sia megbe la, Yesu yi ɖatsa le Galilea, elabena medi be yeatsa le Yudea o, le esi Yudatɔwo le didim be yewoawui ta.
2 Ke Yudatɔwo ƒe Agbadɔŋkekenyui la tu aƒe. 3 Eya ta nɔviaŋutsuwo gblɔ nɛ be: "Dzo le afi sia nàyi Yudea, ne wò nusrɔ̃lawo hã nakpɔ dɔ siwo wɔm nèle. 4 Elabena ame si di be amewo nanya ye la, mewɔa nu le bebeme o.
Ne èwɔa nu siawo la, ekema ɖe ɖokuiwò fia xexea. " 5 Le nyateƒe me la, nɔviawo mexɔ edzi se o.
6 Eya ta Yesu gblɔ na wo be: "Nye ɣeyiɣi mede haɖe o, ke ɣeyiɣi ɖe sia ɖe sɔ na miawo ya.
7 Susu aɖeke meli si ta xexea alé fu mi ɖo o, ke eléa fu nye ya, elabena meɖia ɖase le eŋu be eƒe dɔwɔwɔwo vɔ̃ɖi.
8 Miawo miyi ŋkekenyuia ɖuƒe; nye ya nyemele ŋkekenyui sia ɖuƒe yi ge fifia o, elabena nye ɣeyiɣi mede haɖe o. " 9 Esi wògblɔ nya siawo na wo vɔ la, etsi Galilea.
10 Ke esi nɔviawo yi ŋkekenyuia ɖuƒe la, eya hã va yi, meyi gaglãa o, ke boŋ le adzame.
11 Eya ta Yudatɔwo nɔ edim le ŋkekenyuia ɖuƒe nɔ gbɔgblɔm be: "Afi kae ŋutsu ma le? " 12 Eye amehaawo do dalĩ le nya geɖewo gblɔm le eŋu. Wo dometɔ aɖewo le gbɔgblɔm be: "Ame nyui wònye. " Bubuwo gblɔ be: "Menye ame nyui aɖekee o.
14 Ke esi ŋkekenyui la ƒe afã nu va yi vɔ la, Yesu yi gbedoxɔa me, eye wòde asi nufiafia me.
15 Ale Yudatɔwo tsi yaa henɔ gbɔgblɔm be: "Aleke ame sia wɔ nya Ŋɔŋlɔawo, esi mesrɔ̃ nu le suku aɖeke o? " 16 Yesu ɖo eŋu na wo be: "Nu si mefiana la menye tɔnye o, ke boŋ ame si dɔm ɖa la tɔe.
17 Ne ame aɖe di be yeawɔ Eƒe lɔlɔ̃nu la, anya nenye be nufiafia la tso Mawu gbɔ loo alo nye ŋutɔe le nu si mesusu la gblɔm.
18 Ame si ƒoa nu tso nu si eya ŋutɔ susu ŋu la, le eya ŋutɔ ƒe kafukafu dim; ke ame si dia ame si dɔe ɖa la ƒe kafukafu la, enye nyateƒetɔ, eye alakpa aɖeke mele eme o.
19 Ðe menye Mose ye tsɔ Se la na mi oa?
Gake mia dometɔ ɖeka pɛ hã mewɔa Se la dzi o.
Nu ka tae miedi be yewoawum? " 20 Ameha la ɖo eŋu be: "Gbɔgbɔ vɔ̃ le mewò.
Ame kae di be yeawu wò? " 21 Yesu ɖo eŋu na wo be: "Dɔ ɖeka ko mewɔ, eye wòwɔ nuku na mi katã.
22 Mibu eŋu kpɔ. Mose de aʋatsotso ƒe se la na mi (menye Mose gbɔe wòtso o, ke etso tɔgbuiawo gbɔ boŋ), eye mietsoa aʋa na ame le sabat dzi.
23 Ne wotsoa aʋa na ame le sabat dzi be woagada Mose ƒe Se la dzi o ɖe, ekema nu ka tae miedo dziku ɖe ŋunye vevie le esi meda gbe le ame aɖe ŋu le sabat dzi? 24 Midzudzɔ ʋɔnudɔdrɔ̃ amewo le ale si wodzena le gotae la nu, ke boŋ midrɔ̃ ʋɔnu dzɔdzɔe. "
25 Eye Yerusalemtɔ aɖewo de asi gbɔgblɔ me be: "Menye ame sia dimee wole be woawu oa? 26 Ke kpɔ ɖa, ele nu ƒom le dutoƒo, evɔ womele nya aɖeke gblɔm nɛ o. Alo ɖe dumegãwo va dze sii azɔ be ame siae nye Kristo la? 27 Ke míenya afi si ame sia tso; gake ne Kristo la va la, ame aɖeke manya afi si wòtso o. " 28 Eya ta esi Yesu le nu fiam le gbedoxɔa me la, ekɔ gbe dzi gblɔ be: "Ɛ̃, mienyam, eye mienya afi si metso hã. Eye nyemeva le nye ŋutɔ ɖokuinye si o, ke boŋ Ame si dɔm ɖa la li ŋutɔŋutɔ, gake mienyae o. 29 Nye ya menyae, elabena eteƒenɔlae menye, eye eyae dɔm ɖa. " 30 Eya ta togbɔ be wodi be yewoalée hã la, ame aɖeke meka asi eŋu o, elabena eƒe gaƒoƒo la mede haɖe o.
31 Ke ameha la dometɔ geɖewo xɔ edzi se, eye wode asi gbɔgblɔ me be: "Ne Kristo la va la, ɖe wòawɔ nukunu gãwo wu esiwo wɔm ŋutsu sia lea? "
32 Farisitɔwo se dalĩ si dom ameha la le le eŋuti le nya siawo ta, eye nunɔlawo ƒe tatɔwo kple Farisitɔwo dɔ atikplɔtɔwo ɖa be woaɖalée.
33 Eye Yesu gblɔ be: "Maganɔ mia gbɔ vie hafi adzo ayi ame si dɔm ɖa la gbɔ. 34 Miadim, ke miakpɔm o, eye afi si manɔ la, miate ŋu ava afi ma o. " 35 Eya ta Yudatɔwo gblɔ le wo nɔewo dome be: "Afi kae ame sia ɖo be yeayi, si tae míagakpɔe o? Alo ɖe wòɖoe be yeayi Yudatɔ siwo kaka ɖe Helatɔwo dome la gbɔ aɖafia nu Helatɔwoa? 36 Nya sia si wògblɔ be, ‘Miadim, ke miakpɔm o, eye afi si manɔ la, miate ŋu ava afi ma o’ la gɔme ɖe? "
37 Ke le ŋkeke mamlɛtɔ, si nye ŋkekenyui la ƒe ŋkeke vevitɔ dzi la, Yesu tsi tsitre, eye wògblɔ sesĩe be: "Ne tsikɔ le ame aɖe wum la, neva gbɔnye ne wòano tsi.
38 Ame si xɔa dzinye sena la, ‘Agbetsitɔsisiwo asi tso eme,’ " abe ale si ko ŋɔŋlɔ la gblɔe ene.
39 Ke egblɔ esia le gbɔgbɔ si ame siwo xɔ edzi se la axɔ kpuie la ŋu; elabena womexɔ gbɔgbɔ la haɖe o, le esi womedo Yesu ɖe dzi haɖe o ta.
40 Ame siwo se nya sia la dometɔ aɖewo gblɔ be: "Vavãe, ame siae nye Nyagblɔɖila la. " 41 Bubuwo le gbɔgblɔm be: "Ame siae nye Kristo la. "
Ke ame aɖewo hã bia be: "Ðe Kristo la atso Galilea? 42 Ðe ŋɔŋlɔ la megblɔ be David ƒe dzidzime la mee Kristo la adzɔ tso, eye wòatso Betlehem, si nye kɔƒe si me David nɔ la me oa? " 43 Eya ta ameha la dome ma le eta.
44 Togbɔ be wo dometɔ aɖewo di be yewoalée hã la, ame aɖeke meka asi eŋu o.
Dzro eme, eye àkpɔe be nyagblɔɖila aɖeke matso Galilea o. "
8:12-59
8 12 Eye Yesu gagblɔ na wo be: "Nyee nye xexea ƒe kekeli.
Ame si dzea yonyeme la mele viviti me zɔ ge akpɔ o, ke boŋ agbe ƒe kekeli anɔ esi. " 13 Eya ta Farisitɔwo gblɔ nɛ be: "Wò ŋutɔe le ɖase ɖim le ɖokuiwò ŋu; wò ɖaseɖiɖi la menye nyateƒe o. " 14 Yesu ɖo eŋu na wo be: "Ne nye ŋutɔe le ɖase ɖim le ɖokuinye ŋu hã la, nye ɖaseɖiɖi la nye nyateƒe, elabena menya afi si metso kple afi si meyina.
Ke miawo ya mienya afi si metso kple afi si meyina o.
15 Miedrɔ̃a ʋɔnu le amegbetɔwo ƒe nukpɔkpɔ nu; nye ya nyemedrɔ̃a ʋɔnu ame aɖeke o.
16 Eye ne medrɔ̃ ʋɔnu hã la, nye ʋɔnudɔdrɔ̃ la nye nyateƒe, elabena menye nye ɖekae li o, ke boŋ Fofo si dɔm ɖa la li kplim.
17 Woŋlɔ ɖe miawo ŋutɔ miaƒe Se la me hã be: ‘Ame eve ƒe ɖaseɖiɖi nye nyateƒe.’ 18 Nyee nye ame si le ɖase ɖim le ɖokuinye ŋuti, eye Fofo si dɔm ɖa la hã le ɖase ɖim le ŋunye. " 19 Eya ta wobiae be: "Afi kae Fofowò le? "
Yesu ɖo eŋu be: "Mienyam o, eye mienya Fofonye hã o.
Ne ɖe mienyam la, anye ne mienya Fofonye hã. " 20 Egblɔ nya siawo le teƒe si nudzɔɖakawo nɔna esime wòle nu fiam le gbedoxɔa me. Ke hã ame aɖeke melée o, elabena eƒe gaƒoƒo la meɖo haɖe o.
21 Eya ta egagblɔ na wo be: "Nye la mele dzodzo ge, eye miadim, gake miaku ɖe miaƒe nu vɔ̃ me.
Afi si yim mele la, miate ŋu ava o. " 22 Yudatɔwo de asi gbɔgblɔ me be: "Ðe wòyina eɖokui wu gea? Elabena egblɔ be, ‘Afi si yim mele la, miate ŋu ava o.’ " 23 Egagblɔ na wo be: "Miawo la, anyigba dzie mietso; nye ya dziƒoe metso. Miawo mietso xexe sia me; nye ya nyemetso xexe sia me o. 24 Eya tae megblɔ na mi be: Miaku ɖe miaƒe nu vɔ̃wo me ɖo.
Elabena ne miexɔe se be nyee o la, miaku ɖe miaƒe nu vɔ̃wo me. " 25 Eya ta wobiae be: "Ame kae nènye? "
Yesu ɖo eŋu na wo be: "Nu ka tae megale nu ƒom kpli mi ɖo ya? 26 Nya geɖewo le asinye magblɔ tso mia ŋu, eye nu geɖewo li si ŋu madrɔ̃ ʋɔnu le.
Le nyateƒe me la, Ame si dɔm ɖa la nye nyateƒetɔ, eye nu siwo tututu mese tso egbɔ la, nu siawo gblɔm mele le xexea me. " 27 Womese egɔme be Fofo la ŋue wòle nu ƒom le na yewo o.
28 Eye Yesu gblɔ be: "Ne miehe Amegbetɔvi la ɖe ati ŋu vɔ hafi miadze sii be nyee, eye be nyemewɔa naneke le ɖokuinye si o; ke boŋ nu siwo tututu Fofo la fiam lae megblɔna.
29 Eye Ame si dɔm ɖa la li kplim; megblẽ nye ɖeka ɖi o, elabena mewɔa nu siwo dzea eŋu ɣesiaɣi. " 30 Esi wògblɔ nya siawo la, ame geɖewo xɔ edzi se.
31 Yesu gagblɔ na Yudatɔ siwo xɔ edzi se la be: "Ne mieyi edzi lé nye nya la me ɖe asi la, ekema nye nusrɔ̃lawo mienye vavã, 32 eye miadze si nyateƒe la, eye nyateƒe la ana ablɔɖe mi. " 33 Woɖo eŋu nɛ be: "Abraham ƒe dzidzimeviwoe míenye, eye míenye kluviwo na ame aɖeke kpɔ o.
Nu ka ŋuti nègblɔ be, ‘Woana ablɔɖe mi’? " 34 Yesu ɖo eŋu na wo be: "Vavã, vavã mele egblɔm na mi be, ame sia ame si wɔa nu vɔ̃ la, nu vɔ̃ ƒe kluvi wònye.
35 Eye kluvi menɔa aƒe me ɖaa o; vi ya nɔa anyi ɖaa.
36 Eya ta ne Vi la na ablɔɖe mi la, ekema mianye ablɔɖeviwo vavã.
37 Menya be Abraham ƒe dzidzimeviwoe mienye.
Gake miele didim be yewoawum, elabena miexɔ nye nufiafia la o.
38 Nu siwo mekpɔ le Fofonye gbɔ lae megblɔna; eye miawo hã nu siwo miese tso mia fofo gbɔ lae miewɔna. " 39 Woɖo eŋu nɛ be: "Mía fofoe nye Abraham. "
Yesu gblɔ na wo be: "Ne Abraham viwoe mienye la, anye ne miawɔ Abraham ƒe dɔwo.
40 Ke azɔ miele didim be yewoawu, nye ame si gblɔ nyateƒe si mese tso Mawu gbɔ la na mi. Abraham mewɔ nu alea o.
41 Mia fofo ƒe dɔwo miewɔna. "
Wogblɔ nɛ be: "Menye ahasiviwo míenye o; Fofo ɖekae le mía si, eyae nye Mawu. "
42 Yesu gblɔ na wo be: "Ne Mawue nye mia Fofo la, anye ne mielɔ̃m, elabena Mawu gbɔe metso va afi sia. Nyemeva le ɖokuinye si o, ke boŋ Ame mae dɔm ɖa.
43 Nu ka tae miese nya si gblɔm mele la gɔme o? Elabena miate ŋu ase nye nya o.
44 Miawo la mietso mia fofo si nye Abosam me, eye mia fofo la ƒe nudzodzrowoe miedina be yewoawɔ.
Eya la amewulae wònye tso eƒe aglãdzeɣi ke, eye meli ke ɖe nyateƒe la me o, elabena nyateƒe mele eme o.
Ne ele aʋatso kam la, eƒoa nu tso eɖokui me, elabena aʋatsokala kple aʋatsokafofo wònye.
45 Ke esi nye ya mele nyateƒe tom ta la, miexɔ dzinye se o.
46 Mia dometɔ kae ate ŋu abu fɔm le nu vɔ̃ aɖe ŋu?
Ne nyateƒe tom mele la, ekema nu ka tae miexɔ dzinye se o? 47 Ame si tso Mawu me la ɖoa to Mawu ƒe nyawo.
Esia tae mieɖoa to o, elabena mietso Mawu me o. "
48 Yudatɔwo gblɔ nɛ be: "Ðe míegblɔe wòsɔ be, ‘Samariatɔ nènye, eye gbɔgbɔ vɔ̃ le mewò oa’? " 49 Yesu ɖo eŋu be: "Gbɔgbɔ vɔ̃ mele menye o, ke boŋ mele bubu dem Fofonye ŋu, ke miawo miele vlo domem.
50 Ke nyemele kafukafu dim na ɖokuinye o; Ame aɖe li, si le edim, eye wònye ʋɔnudrɔ̃la.
51 Vavã, vavã mele egblɔm na mi be, ne ame aɖe wɔa nye nya dzi la, maɖɔ ku akpɔ gbeɖe o. " 52 Yudatɔwo gblɔ nɛ be: "Azɔ ko míenya be gbɔgbɔ vɔ̃ le mewò.
Abraham ku, nyagblɔɖilawo hã ku, evɔ wò ya nèle gbɔgblɔm be, ‘Ne ame aɖe wɔ nye nya dzi la, maɖɔ ku akpɔ gbeɖe o.’ 53 Ðe nènye gã wu mía fofo Abraham, ame si ku la? Nyagblɔɖilawo hã ku.
Ame kae nèle ɖokuiwò bumee? " 54 Yesu ɖo eŋu be: "Ne nye ŋutɔe kafua ɖokuinye la, ekema nye kafukafu la menye naneke o.
Fofonye, si miebe eyae nye miaƒe Mawu lae kafuam. 55 Gake mienyae o, ke nye ya menyae.
Eye ne megblɔ be nyemenyae o la, ekema mezu aʋatsokala abe miawo ke ene.
Gake menyae, eye meléa eƒe nya la me ɖe asi.
56 Mia fofo Abraham tso aseye be yeakpɔ nye ŋkeke la, ekpɔe hã, eye dzi dzɔe. " 57 Yudatɔwo biae be: "Mèkpɔ xɔ ƒe blaatɔ̃ haɖe o, evɔ nèbe yekpɔ Abraham mahã? " 58 Yesu gblɔ na wo be: "Vavã, vavã mele egblɔm na mi be, hafi Abraham nava dzɔ la, nye ya meli xoxo. " 59 Ale wofɔ kpewo be yewoaƒui, ke Yesu si bè, eye wòdo go le gbedoxɔa me.
9:1-41
9 Esi wòtso eme va yina la, ekpɔ ŋutsu aɖe si wodzi ŋkuagbãtɔe.
2 Eye eƒe nusrɔ̃lawo biae be: "Rabi, ame kae wɔ nu vɔ̃ be wodzi ame sia ŋkuagbãtɔe, eya ŋutɔe loo alo edzilawo yea? " 3 Yesu ɖo eŋu be: "Menye ame sia alo edzilawoe wɔ nu vɔ̃ o, ke boŋ be woaɖe Mawu ƒe dɔwɔwɔwo afia to edzi tae.
4 Zi ale si ŋkeke li la, ele be míawɔ Ame si dɔm ɖa la ƒe dɔwo; zã le dodo ge, esime ame aɖeke mate ŋu awɔ dɔ o.
5 Zi ale si mele xexea me la, nyee nye xexea ƒe kekeli. " 6 Esi wògblɔ nya siawo vɔ la, eɖe ta ɖe anyigba, eye wòtsɔ ta la nya anyi, eye wòtsɔ anyi la sisi ɖe ŋutsua ƒe ŋkuwo dzi, 7 eye wògblɔ nɛ be: "Heyi ɖaklɔ ŋkume le Siloam-ta la me " (woɖea Siloam gɔme be "Wodɔe Ða ").
Eya ta eyi ɖaklɔ ŋkume, eye wòle nu kpɔm hafi trɔ gbɔ.
8 Eye eƒe aƒelikawo kple ame siwo kpɔnɛ wònɔa nu biam tsã la de asi gbɔgblɔ me be: "Menye ame siae bɔbɔ nɔa anyi nɔa nu biam oa? " 9 Ame aɖewo gblɔ be: "Eyae. "
Bubuwo hã be: "Kpao, amee ɖi ame. "
Gake ŋutsua ŋutɔ gblɔ be: "Nyee. " 10 Eya ta wobiae be: "Ekema aleke wɔ wò ŋkuwo ʋu? " 11 Eɖo eŋu be: "Ame si woyɔna be Yesu lae nya anyi tsɔ sisi ɖe nye ŋkuwo dzi, eye wògblɔ nam be, ‘Yi ɖaklɔ ŋkume le Siloam-ta la me.’ Eya ta meyi ɖaklɔ ŋkume, eye mele nu kpɔm. " 12 Eye wobiae be: "Afi kae wòle? "
Eɖo eŋu be: "Nyemenya o. "
13 Wokplɔ ŋutsu si nye ŋkuagbãtɔ tsã la yi Farisitɔwo gbɔ.
14 Ke ŋkeke si dzi Yesu nya anyi tsɔ ʋu ŋku na amea la nye Sabat.
15 Eya ta Farisitɔwo hã gabiae be wòagblɔ ale si wòwɔ hafi eƒe ŋku ʋu la na yewo.
Egblɔ na wo be: "Esisi anyi ɖe nye ŋkuwo dzi, eye meyi ɖaklɔe, eye mele nu kpɔm. " 16 Le esia ta Farisitɔ aɖewo de asi gbɔgblɔ me be: "Menye Mawu gbɔe ame sia tso o, elabena mewɔna ɖe Sabat la dzi o. " Bubuwo hã gblɔ be: "Aleke nu vɔ̃ wɔla ate ŋu awɔ dzesi siawo tɔgbi? " Ale mama ɖo wo dome.
17 Eye wogabia ŋkuagbãtɔ la be: "Esi wònye wòe wòʋu ŋku na ɖe, nya ka gblɔm nèle le eŋu? "
Ŋutsua ɖo eŋu be: "Nyagblɔɖilae wònye. "
19 Eye wobia wo be: "Mia vi si miebe yewodzi ŋkuagbãtɔ lae nye esia? Aleke wɔ wòle nu kpɔm fifia? " 20 Edzilawo ɖo eŋu be: "Míenya be mía vie wònye, eye ŋkuagbãtɔe wònye míedzi. 21 Ke ale si wòdzɔe be wòle nu kpɔm azɔ la, míenyae o, eye míenya ame si ʋu ŋku nɛ hã o. Mibiae. Etsi. Eya ŋutɔ neɖe eɖokui nu. " 22 Edzilawo gblɔ nya siawo, elabena wole vɔvɔ̃m na Yudatɔwo, elabena Yudatɔwo ɖoe da ɖi be, ne ame aɖe ʋu eme be eyae nye Kristo la, woanyae le ƒuƒoƒe la.
23 Esia tae edzilaawo gblɔ be: "Etsi. Mibia eya ŋutɔ. "
24 Eya ta wogayɔ ame si nye ŋkuagbãtɔ tsã la vɛ zi evelia, eye wogblɔ nɛ be: "Tsɔ ŋutikɔkɔe na Mawu nàto nyateƒe na mí; míawo ya míenya be nu vɔ̃ wɔlae ame sia nye. " 25 Eɖo eŋu be: "Ne nu vɔ̃ wɔlae wònye la, nye ya nyemenya o.
Nu ɖeka ko menya: eyae nye be ŋkuagbãtɔe menye tsã, ke azɔ la mele nu kpɔm. " 26 Wobiae be: "Nu kae wòwɔ na wò? Aleke wòwɔ ʋu wò ŋkuawo na wò? " 27 Eɖo eŋu na wo be: "Megblɔe na mi xoxo, gake miesee o. Nu ka tae miedi be yewoagasee?
Alo ɖe miawo hã miedi be yewoazu eƒe nusrɔ̃lawoa? " 28 Eye wogblɔ nɛ fewuɖutɔe be: "Wòe nye eƒe nusrɔ̃la, míawo ya Mose ƒe nusrɔ̃lawo míenye.
29 Míenya be Mawu ƒo nu kple Mose; ke ame sia ya míenya afi si wòtso o. " 30 Ŋutsua ɖo eŋu na wo be: "Ewɔ nuku ŋutɔ be mienya afi si wòtso o, evɔ wòte ŋu ʋu nye ŋkuwo.
31 Míenya be Mawu meɖoa to nu vɔ̃ wɔlawo o, gake ne ame aɖe vɔ̃a Mawu, eye wòwɔa eƒe lɔlɔ̃nu la, Mawu ɖoa toe.
32 Tso keke blema ke la, míesee kpɔ be ame aɖe ʋu ŋku na ame si wodzi ŋkuagbãtɔe o.
33 Ne menye Mawu gbɔe ame sia tso o la, mate ŋu awɔ naneke o. " 34 Woɖo eŋu nɛ be: "Wò ame si wodzi ɖe nu vɔ̃ me koŋ la, wòe be yeafia nu mía? "
Eye wonyae do goe! 35 Yesu see be wonyae do goe, eye esi wòkpɔe la, ebiae be: "Èxɔ Amegbetɔvi la dzi sea? " 36 Ŋutsua ɖo eŋu be: "Aƒetɔ, ame kae nye ame ma, be maxɔ edzi ase? " 37 Yesu gblɔ nɛ be: "Èkpɔe, eye le nyateƒe me la, nye ame si le nu ƒom kpli wò lae. " 38 Egblɔ be: "Aƒetɔ, mexɔ edzi se. "
Eye wòdze klo tsyɔ mo anyi ɖe eŋkume. 39 Yesu gblɔ be: "Ʋɔnudɔdrɔ̃ si ta meva xexea me ɖo lae nye be ame siwo mele nu kpɔm o la nakpɔ nu, eye ame siwo le nu kpɔm la nazu ŋkuagbãtɔwo. " 40 Farisitɔ siwo le egbɔ la se nya siawo, eye wobiae be: "Gake míawo ya míenye ŋkuagbãtɔwo o ɖe? " 41 Yesu gblɔ na wo be: "Ne ŋkuagbãtɔwoe mienye la, anye ne nu vɔ̃ aɖeke mele mia ŋu o.
Gake miele gbɔgblɔm be, ‘Míele nu kpɔm.’ Eya ta miaƒe nu vɔ̃ la tsi anyi. "
10 "Vavã, vavã mele egblɔm na mi be, ame si metoa agbo la nu gena ɖe alẽkpo la me o, ke boŋ wòlia teƒe bubu gena ɖe eme la, fiafitɔ kple adzodalae wònye. 2 Ke ame si toa agboa nu gena ɖe eme la, eyae nye alẽawo ƒe kplɔla.
3 Agbonudzɔla la ʋunɛ nɛ, eye alẽawo sea eƒe gbe. Eyɔa eƒe alẽwo ƒe ŋkɔ, eye wòkplɔa wo doa goe.
4 Ne ekplɔ eya ŋutɔ tɔwo katã do goe la, edzea wo ŋgɔ, eye alẽawo dzea eyome, elabena wodze si eƒe gbe.
5 Womadze ame tutɔ yome gbeɖe o, ke boŋ woasi le egbɔ, elabena womedzea si ame tutɔwo ƒe gbe o. " 6 Yesu do lo sia na wo, gake womese nya siwo gblɔm wòle na wo la gɔme o.
7 Eya ta Yesu gagblɔ be: "Vavã, vavã mele egblɔm na mi be: Nyee nye agbo na alẽawo.
8 Ame siwo katã va ɖe tenyeƒe la, fiafitɔwo kple adzodalawo wonye; ke alẽawo meɖo to wo o.
9 Nyee nye agbo la; ame sia ame si toa menye yina ɖe eme la akpɔ ɖeɖe, eye wòayi ɖe eme agado go, eye wòakpɔ gbeɖuƒe.
10 Fiafitɔ la mevana ne menye le fififi, amewuwu kple nugbegblẽ ta o. Nye la meva be woakpɔ agbe, eye be woakpɔe le agbɔsɔsɔ me.
11 Nyee nye alẽkplɔla nyui la; alẽkplɔla nyui la tsɔa eƒe agbe ɖoa anyi ɖe alẽawo ta.
12 Ne apadɔwɔla, si woxɔ be wòakpɔ alẽawo dzi, eye alẽawo menye etɔ o, kpɔ amegãxi wògbɔna la, egblẽa alẽawo ɖi hesina eye amegãxi la léa ɖewo eye mamlɛawo kana gbẽe 13 elabena apadɔwɔla wònye, eye meléa be na alẽawo o. 14 Nyee nye alẽkplɔla nyui la.
Menya nye alẽwo, eye nye alẽawo nyam, 15 abe ale si ko Fofo la nyam, eye nye hã menya Fofo la ene; eye metsɔ nye agbe ɖo anyi ɖe alẽawo ta.
16 "Eye alẽ bubuwo le asinye, siwo metso alẽkpo sia me o; ele nam be makplɔ woawo hã vɛ, eye woase nye gbe, eye woazu alẽha ɖeka, alẽkplɔla ɖeka.
17 Esia tae Fofo la lɔ̃am ɖo, elabena metsɔ nye agbe ɖo anyi, ne magaxɔe ake.
18 Ame aɖeke mexɔe le asinye o, ke boŋ nye ŋutɔe tsɔe na le ɖokuinye si.
Ŋusẽ le asinye be matsɔe ana, eye ŋusẽ le asinye be magaxɔe. Fofonyee de esia ƒe se nam. "
19 Mama gaɖo Yudatɔwo dome le nya siawo ta.
20 Wo dometɔ geɖewo le gbɔgblɔm be: "Gbɔgbɔ vɔ̃ le eme, aɖaʋatɔe. Nu ka tae miele to ɖomee? " 21 Bubuwo be: "Menye ame si me gbɔgbɔ vɔ̃ le ƒe nyawoe nye esiawo o. Ðe gbɔgbɔ vɔ̃ ate ŋu aʋu ŋku na ŋkuagbãtɔwoa? "
22 Ɣemaɣi Gbedoxɔŋukɔkɔŋkekenyui la ɖo edzi le Yerusalem. Vuvɔŋɔlie, 23 eye Yesu le tsa ɖim le gbedoxɔa me le Salomo ƒe akpata la me.
24 Eye Yudatɔwo va ƒo xlãe hebiae be: "Ɣekaɣi nàna míalala ase ɖo? Ne wòe nye Kristo la, gblɔe na mí faa. " 25 Yesu ɖo eŋu na wo be: "Megblɔe na mi, gake miexɔe se o.
Dɔ siwo wɔm mele le Fofonye ƒe ŋkɔ me la, woawoe le ɖase ɖim le ŋunye. 26 Ke miawo ya miexɔe se o, elabena menye nye alẽwoe mienye o.
27 Nye alẽwo sea nye gbe, menya wo, eye wodzea yonyeme. 28 Menaa agbe mavɔ wo, womatsrɔ̃ akpɔ gbeɖe o, eye ame aɖeke mele wo xɔ ge le asinye sesẽe o.
29 Nu si Fofonye tsɔ nam la xɔ asi wu nu bubuwo katã, eye ame aɖeke mate ŋu axɔ wo le Fofo la si sesẽe o.
30 Nye kple Fofo la míele ɖeka. "
31 Yudatɔwo gafɔ kpe be yewoaƒui.
32 Yesu bia wo be: "Mewɔ dɔ nyui geɖe siwo Fofonye de asi nam la fia mi.
Dɔ siawo dometɔ ka tae miele kpe ƒu gem ɖo? " 33 Yudatɔwo ɖo eŋu nɛ be: "Menye dɔ nyui wɔwɔ tae míele kpe ƒu ge wò ɖo o, ke boŋ le busunyagbɔgblɔ ta; elabena togbɔ be amegbetɔe nènye hã la, èwɔ ɖokuiwò mawui. " 34 Yesu ɖo eŋu na wo be: "Ðe womeŋlɔ ɖe miaƒe Se la me be, ‘Mebe: "Mawuwo mienye " oa’? 35 Ne eyɔ ame siwo Mawu ƒe nya la bu fɔ la be ‘mawuwo,’ evɔ wogadea asixɔxɔ ŋɔŋlɔ la ŋu la, 36 ɖe miele gbɔgblɔm na nye, ame si ŋuti Fofo la kɔ hedɔ ɖe xexea me la be, ‘Ègblɔ busunya,’ elabena megblɔ be ‘Mawu ƒe Vie menyea’? 37 Ne nyemele Fofonye ƒe dɔwo wɔm o la, ekema migaxɔ dzinye se o.
40 Eye wògadzo yi Yordan godo, le afi si Yohanes nɔ amewo nyrɔm le tsã, eye wònɔ afi ma. 41 Ame geɖewo va egbɔ, eye wode asi gbɔgblɔ me le wo nɔewo dome be: "Yohanes mewɔ dzesi ɖeka pɛ hã o, gake nya siwo katã Yohanes gblɔ tso ame sia ŋu la nye nyateƒe. " 42 Eye ame geɖewo xɔ edzi se le afi ma.
11:1-57
11 Azɔ ŋutsu aɖe si ŋkɔe nye Lazaro la le dɔ lém. Etso Betania, si nye kɔƒe si me Maria kple nɔvianyɔnu Marta tso.
2 Maria siae kɔ ami ʋeʋĩ ɖe tame na Aƒetɔ la hetsɔ eƒe taɖa tutu eƒe afɔwo ŋu; nɔviae nye Lazaro si le dɔ lém la.
3 Eya ta nɔvianyɔnuawo ɖo du ɖe Yesu be: "Aƒetɔ, kpɔ ɖa, ame si gbɔ mèlɔ̃a nu le o la le dɔ lém. " 4 Ke esi Yesu see la, egblɔ be: "Menye kudɔe dɔléle sia nye o, ke boŋ woato edzi ahe ŋutikɔkɔe vɛ na Mawu, eye woado Mawu ƒe Vi la ɖe dzi. " 5 Yesu lɔ̃a Marta kple nɔvianyɔnua kpakple Lazaro.
6 Gake esi wòse be ele dɔ lém la, egatsi afi si wòle la ŋkeke eve. 7 Eye le esia megbe la, egblɔ na nusrɔ̃lawo be: "Mina míatrɔ ayi Yudea. " 8 Nusrɔ̃lawo gblɔ nɛ be: "Rabi, nyitsɔ laa koe Yudeatɔwo di be yewoaƒu kpe wò, eye nègale afi ma yi gea? " 9 Yesu ɖo eŋu be: "Alo menye gaƒoƒo wuievee kekeli nɔa anyi le ŋkeke me oa?
Ne ame aɖe le zɔzɔm le kekeli nu le ŋkeke me la, meklia nu o, elabena kekelia na wòle nu kpɔm. 10 Gake ne ame aɖe le zɔzɔm le zã me la, eklia nu, elabena kekeli mele eme o. "
11 Esi wògblɔ nya siawo vɔ la, egblɔ kpee be: "Mía xɔlɔ̃ Lazaro le alɔ̃ dɔm, gake meyina be maɖanyɔe. " 12 Nusrɔ̃laawo gblɔ nɛ be: "Aƒetɔ, ne alɔ̃ dɔmee wòle la, ekema eƒe lãme asẽ. " 13 Togbɔ be eƒe ku ŋue Yesu le nu ƒom tsoe hã la, woawo ya wosusui be alɔ̃ ŋutɔŋutɔ wòwɔnɛ.
14 Eya ta Yesu ʋu eme na wo kɔtɛ be: "Lazaro ku, 15 eye dzi le dzɔyem le mia ta be nyemele afi ma o, ne miaxɔe ase.
Ke mina míayi egbɔ. " 16 Eya ta Toma, si woyɔna be Venɔvi la, gblɔ na etɔ nusrɔ̃lawo be: "Mina míawo hã míayi, ne míaku kplii. "
17 Esi Yesu va ɖo la, ekpɔ be Lazaro xɔ ŋkeke ene xoxo le yɔdoa me.
18 Betania te ɖe Yerusalem ŋu, eye wo dome anɔ agbadroƒe eve.
19 Eye Yudatɔ geɖewo va Marta kple Maria gbɔ, be yewoafa akɔ na wo le wo nɔviŋutsua ƒe ku ta.
20 Esi Marta se be Yesu gbɔna la, eyi ɖakpee; ke Maria ya nɔ anyi ɖe aƒea me.
21 Eye Marta gblɔ na Yesu be: "Aƒetɔ, ne ɖe nèle afi sia la, anye ne nɔvinye la meku o.
22 Gake fifia gɔ̃ hã menya be nu sia nu si nàbia Mawu la, Mawu ana wò. " 23 Yesu gblɔ nɛ be: "Nɔviwò la atsi tsitre. " 24 Marta gblɔ nɛ be: "Menya be afɔ le tsitretsitsi la me le ŋkeke mlɔetɔ dzi. " 25 Yesu gblɔ nɛ be: "Nyee nye tsitretsitsi la kple agbe la.
Ame si xɔa dzinye sena la, ne eku hã la, agagbɔ agbe; 26 eye ame sia ame si le agbe, eye wòxɔa dzinye sena la, maku akpɔ o.
Èxɔ esia dzi sea? " 27 Eɖo eŋu nɛ be: "Ɛ̃, Aƒetɔ, mexɔe se be wòe nye Kristo la, Mawu ƒe Vi si gbɔna xexea me. " 28 Esi wògblɔ esia vɔ la, eyi ɖayɔ nɔvia Maria hegblɔ nɛ dzaa be: "Nufiala la va, eye ele yɔwòm. " 29 Esi wòsee la, etso kpla, eye wòdze mɔ yi egbɔ.
30 Yesu mekpɔ va ɖo kɔƒea me haɖe o, ke boŋ egale afi si Marta va kpee le la.
31 Esi Yudatɔ siwo le Maria gbɔ le aƒea me le akɔ fam nɛ la kpɔ be etso kpla do go la, wodze eyome, elabena wosusu be eyina avi fa ge le yɔdoa to.
32 Esi Maria va ɖo afi si Yesu le, eye wòkpɔe la, ebɔbɔ tsyɔ mo anyi ɖe eƒe afɔnu gblɔ nɛ be: "Aƒetɔ, ne ɖe nèle afi sia la, anye ne nɔvinye la meku o. " 33 Eya ta esi Yesu kpɔe wòle avi fam, eye Yudatɔ siwo va kplii la hã le avi fam la, eɖe hũ le eɖokui me, eye wòxa nu vevie.
34 Ebia be: "Afi kae mietsɔe yi ɖamlɔ? "
Woɖo eŋu nɛ be: "Aƒetɔ, va kpɔe ɖa. " 35 Yesu fa avi.
36 Eya ta Yudatɔwo te gbɔgblɔ be: "Mikpɔ ale si gbegbe wòlɔ̃e ɖa! " 37 Ke wo dometɔ aɖewo gblɔ be: "Aleke wɔ ŋutsu sia si ʋu ŋku na ŋkuagbãtɔa la, mete ŋu xe mɔ na ame sia ƒe ku ya o? "
38 Eye esi Yesu gaɖe hũ le eɖokui me vɔ la, eva yɔdo la gbɔ.
Agadoe wònye, eye kpe le enu.
39 Yesu gblɔ be: "Miɖe kpe la ɖa. "
Ke ame kukua nɔvinyɔnu Marta gblɔ nɛ be: "Aƒetɔ, fifia anɔ ʋeʋẽm, elabena ŋkeke enee nye esia. " 40 Yesu gblɔ nɛ be: "Ðe nyemegblɔe na wò be ne èxɔe se la, àkpɔ Mawu ƒe ŋutikɔkɔe oa? " 41 Eya ta woɖe kpe la ɖa.
Azɔ Yesu wu mo dzi gblɔ be: "Fofo, meda akpe na wò be èɖo tom.
42 Nyateƒee, menya be èɖoa tom ɣesiaɣi; ke ameha si le tsitre ɖe afi sia tae megblɔe ɖo, ne woaxɔe ase be wòe dɔm ɖa. " 43 Esi wògblɔ nya siawo vɔ la, edo ɣli sesĩe be: "Lazaro lee, do go! " 44 Enumake ame si ku la do go, eye ameɖivɔ siwo wotsɔ bla asi kple afɔ nɛ gakpɔtɔ le eŋu, avɔ si wotsɔ bla mo nɛ la hã gakpɔtɔ le mo nɛ.
Yesu gblɔ na wo be: "Mitui, ne wòadzo. "
45 Eya ta Yudatɔ siwo va Maria gbɔ, eye wokpɔ nu siwo wòwɔ la, dometɔ geɖewo xɔ edzi se, 46 gake wo dometɔ aɖewo yi Farisitɔwo gbɔ ɖagblɔ nu siwo Yesu wɔ la na wo.
47 Ale nunɔlawo ƒe tatɔwo kple Farisitɔwo ƒo Sanhedrin la nu ƒu hegblɔ be: "Nu ka wɔ ge míala, elabena ame sia le dzesi geɖewo wɔm? 48 Ne míeɖe mɔ nɛ alea la, ekema wo katã woaxɔ edzi ase, eye Romatɔwo ava xɔ míaƒe nɔƒe kple míaƒe dukɔa siaa le mía si. " 49 Ke wo dometɔ ɖeka si ŋkɔe nye Kayafa, eye wònye nunɔlagã le ƒe ma me la, gblɔ na wo be: "Mienya naneke kura o. 50 Ðe miekpɔe dze sii be ade mia dzi be ame ɖeka naku ɖe dukɔa ta wu be dukɔ bliboa natsrɔ̃ oa? " 51 Ke menye eya ŋutɔ ɖokui sie wògblɔ nya sia le o, ke boŋ esi wònye nunɔlagã le ƒe ma me ta la, egblɔe ɖi be, ele be Yesu naku ɖe dukɔ la ta, 52 eye menye ɖe dukɔ la ɖeɖe ko ta o, ke boŋ be wòaƒo Mawu ƒe vi siwo ka hlẽ la hã nu ƒu ɖekae.
53 Ale tso ŋkeke ma dzi la, woɖo nugbe be yewoawui.
54 Eya ta Yesu megadona ɖe Yudatɔwo dome o, ke boŋ edzo le afi ma yi nuto aɖe si te ɖe gbedzi ŋu, le du si woyɔna be Efrayim la me, eye eya kple nusrɔ̃laawo tsi afi ma.
55 Ke Yudatɔwo ƒe Ŋutitotoŋkekenyui la le ɖoɖom, eye anyigba la dzi tɔ geɖewo tso kɔƒenutowo me va Yerusalem do ŋgɔ na Ŋutitotoŋkekenyui la, ne woakɔ wo ɖokuiwo ŋu le kɔa nu.
56 Azɔ wole Yesu dim, eye wole tsitre ɖe gbedoxɔa me, le wo nɔewo biam be: "Nu kae miesusu? Ðe megbɔna ŋkekenyuia ɖuƒe kura oa? " 57 Ke nunɔlawo ƒe tatɔwo kple Farisitɔwo de se be, ne ame aɖe nya afi si Yesu le la, nena yewoanya, ne yewoalée.
12:1-50
12 Ŋkeke ade do ŋgɔ na Ŋutitotoŋkekenyuia ɖuɣi la, Yesu va ɖo Betania, afi si Lazaro si wòfɔ tso ame kukuwo dome la le.
2 Eya ta woɖo fiẽnuɖukplɔ̃ nɛ le afi ma, eye Marta le wo subɔm, eye Lazaro hã le ame siwo le kplɔ̃a ŋu kplii la dome.
3 Eye Maria tsɔ nardomi akuakua, si nye ami ʋeʋĩ xɔasi aɖe, pounde ɖeka, si ɖe Yesu ƒe afɔwo ŋuti hetsɔ eƒe taɖa tutu eƒe afɔawo ŋu. Ale ami la ƒe ʋeʋẽ lilili xɔ aƒea me keŋ.
4 Ke eƒe nusrɔ̃lawo dometɔ ɖeka si nye Yuda Iskariot, si le ede ge asi kpuie la, gblɔ be: 5 "Nu ka tae womedzra ami ʋeʋĩ sia denario alafa etɔ̃ hetsɔ ga la na ame dahewo o? " 6 Ke hã menye esi wòtsɔ ɖe le eme na ame dahewo tae wògblɔ nya sia ɖo o, ke boŋ fiafitɔe wònye, eye gaɖaka la le egbɔ, eye wòfia ga siwo wodana ɖe eme la. 7 Eya ta Yesu gblɔ be: "Ðe asi le eŋu, ne wòawɔ esia atsɔ adzram ɖo ɖi na nye ɖigbe. 8 Elabena ame dahewo le mia gbɔ ɖaa, ke nye ya nyemanɔ mia gbɔ ɖaa o. "
9 Yudatɔ gbogbo aɖewo va nya be ele afi ma, eye wova, menye le Yesu ɖeɖe ko ta o, ke be yewoakpɔ Lazaro, ame si wòfɔ tso ame kukuwo dome la hã.
10 Azɔ nunɔlawo ƒe tatɔwo ɖo nugbe be yewoawu Lazaro hã, 11 elabena eya tae Yudatɔ geɖewo yia afi ma eye wole Yesu dzi xɔm le sesem ɖo.
Kpɔ ɖa! Wò fia la gbɔna, eye wòbɔbɔ nɔ tedzivi dzi. " 16 Eƒe nusrɔ̃lawo mese nu siawo gɔme gbã o, gake esi wova do Yesu ɖe dzi megbe la, woɖo ŋku edzi be woŋlɔ nu siawo ɖi tso eŋu, eye be wowɔ nu siawo nɛ.
17 Eye ameha si nɔ eŋu esime wòyɔ Lazaro sesĩe tso yɔdoa me hefɔe tso ame kukuwo dome la hã le ɖase ɖim le eŋu.
18 Esia hã tae ameha la yi ɖakpee, elabena wose be ewɔ nukunu sia.
19 Eya ta Farisitɔwo gblɔ le wo nɔewo dome be: "Miekpɔea, miete ŋu le naneke wɔm o. Kpɔ ɖa!
Xexe blibo la katãe nye ema dze eyome hoo. " 20 Ke Helatɔ aɖewo le ame siwo va ta de ge agu le ŋkekenyuia ɖuɣi la dome. 21 Eya ta ame siawo te ɖe Filipo, si tso Betsaida le Galilea ŋu, eye woɖe kuku nɛ be: "Aƒetɔ, míedi be míakpɔ Yesu. " 22 Filipo va gblɔe na Andrea. Eye Andrea kple Filipo va gblɔe na Yesu.
23 Ke Yesu ɖo eŋu na wo be: "Gaƒoƒo la de be woado Amegbetɔvi la ɖe dzi.
24 Vavã, vavã mele egblɔm na mi be, ne lu ƒe ku mege ɖe anyigba heku o la, ku ɖeka ko wònyena; ke ne eku la, ekema etsea ku geɖe.
25 Ame si lɔ̃a eƒe agbe vevie la tsrɔ̃nɛ, ke ame si léa fu eƒe agbe le xexe sia me la akpɔ eta hena agbe mavɔ.
26 Ne ame aɖe di be yeanye nye subɔla la, nedze yonyeme, eye afi si mele la, afi mae nye subɔla hã anɔ.
Ne ame aɖe di be yeasubɔm la, Fofo la ade bubu eŋu.
27 Fifia metɔtɔ, eye nya kae magblɔ? Fofo, ɖem tso gaƒoƒo sia me.
Gake gaƒoƒo sia tae meva ɖo. 28 Fofo, do wò ŋkɔ ɖe dzi. "
Kasia gbe aɖe ɖi tso dziƒo gblɔ be: "Medoe ɖe dzi, eye magadoe ɖe dzi ake. " 29 Esi ameha si le afi ma see la, wo dometɔ aɖewo gblɔ be dzie ɖe gbe.
Gake bubuwo hã gblɔ be: "Mawudɔla aɖee ƒo nu kplii. " 30 Yesu ɖo eŋu be: "Menye tanyee gbe sia ɖi ɖo o, ke boŋ mia tae.
31 Azɔ wole ʋɔnu drɔ̃m xexe sia; azɔ woaɖe xexe sia dzi ɖula la ɖa. 32 Ke nye la, ne wohem ɖe ati ŋu la, mahe ame ƒomeviwo katã ɖe ɖokuinye ŋu. " 33 Le nyateƒe me la, egblɔ esia tsɔ fia ku si ƒomevi ku ge wògbɔna kpuie la.
34 Eye ameha la ɖo eŋu nɛ be: "Míesee le Se la me be Kristo la anɔ anyi tegbee. Ekema nu ka tae nèle gbɔgblɔm be woahe Amegbetɔvi la ɖe ati ŋu?
Ame kae nye Amegbetɔvi sia? " 35 Eya ta Yesu gblɔ na wo be: "Kekeli la aganɔ mia dome vie.
Mizɔ esime kekeli la gale mia gbɔ, ne viviti la nagakpɔ ŋusẽ ɖe mia dzi o; ame si zɔa viviti me la menyaa afi si yim wòle o.
36 Esi kekeli la gakpɔtɔ le mia gbɔ la, mixɔ kekeli la dzi se, ne miazu kekeli viwo. "
Yesu gblɔ nya siawo, eye wòdzo le wo gbɔ yi ɖaɣla eɖokui.
37 Togbɔ be ewɔ nukunu geɖewo wokpɔ hã la, womexɔ edzi se o, 38 ale nyagblɔɖila Yesaya ƒe nya nava eme, egblɔ be: "Yehowa, ame kae xɔ nya si wose tso mía gbɔ la dzi se? Eye ame kae woɖe Yehowa ƒe alɔ fia? " 39 Susu si ta womete ŋu xɔe se o lae nye nya si Yesaya gagblɔ be: 40 "Egbã woƒe ŋkuwo, eye wòna woƒe dzi me sẽ, ne woagakpɔ nu kple woƒe ŋkuwo, eye woase egɔme kple woƒe dziwo, be woatrɔ ne wòada gbe le wo ŋu o. " 41 Yesaya gblɔ nya siawo, elabena ekpɔ eƒe ŋutikɔkɔe, eye wòƒo nu tso eŋu.
42 Togbɔ be ele alea hã, kplɔlawo dometɔ geɖe gɔ̃ hã xɔ edzi se, gake womeʋua eme be yewoxɔ edzi se o le Farisitɔwo ta, ale be woaganya wo ɖa le ƒuƒoƒe la me o; 43 elabena wolɔ̃ amewo ƒe kafukafu wu Mawu ƒe kafukafu kura.
44 Ke Yesu do ɣli gblɔ be: "Ame si xɔa dzinye sena la, menye nye ɖeɖe ko dzie wòxɔna sena o, ke exɔa ame si dɔm ɖa la hã dzi sena; 45 eye ame si kpɔm la, ekpɔ Ame si dɔm ɖa la hã.
46 Kekeli menye va xexea me, ale be ame sia ame si xɔa dzinye sena la nagakpɔtɔ anɔ viviti la me o.
47 Ke ne ame aɖe sea nye nyawo, eye mewɔa wo dzi o la, nyemedrɔ̃a ʋɔnui o; elabena nyemeva ʋɔnu drɔ̃ ge xexea o, ke boŋ be maɖe xexea.
Nya si megblɔ lae adrɔ̃ ʋɔnui le ŋkeke mamlɛa dzi. 49 Elabena nyemeƒo nu le ɖokuinye si o, ke boŋ Fofo si dɔm ɖa la ŋutɔe na nya si magblɔ kple ale si maƒo nui ƒe sem. 50 Eye menyae hã be eƒe sedede la naa agbe mavɔ. Eya ŋuti nya siwo megblɔna la, megblɔa wo abe ale si tututu Fofo la gblɔ wo nam ene. "
13:1-38
13 Azɔ Yesu nya do ŋgɔ na Ŋutitotoŋkekenyuia ɖuɣi be yeƒe gaƒoƒo la de be yeadzo le xexe sia me ayi Fofo la gbɔ, esi wòlɔ̃ etɔ siwo le xexea me la, elɔ̃ wo va se ɖe nuwuwu. 2 Yesu kple eƒe nusrɔ̃lawo nɔ fiẽnu ɖum eye Abosam dee Yuda Iskariot, Simon vi, ƒe dzi me xoxo be wòadee asi. 3 Esi Yesu nya be Fofo la tsɔ nuwo katã de asi na ye, eye be Mawu gbɔe yetso va, eye yeyina Mawu gbɔ la, 4 etsi tsitre le fiẽnua ɖuƒe, ɖe eƒe awudziwui da ɖi, eye wòtsɔ papahũ sa ɖe ali.
5 Eku tsi ɖe agba gã aɖe me, eye wòde asi nusrɔ̃laawo ƒe afɔwo kɔklɔ me, eye wòtsɔa papahũ si wòsa ɖe ali la tutua wo ŋu.
6 Esi wòva ɖo Simon Petro dzi la, ebia Yesu be: "Aƒetɔ, wòe aklɔ afɔ nama? " 7 Yesu ɖo eŋu nɛ be: "Màse nu si wɔm mele la gɔme fifia o, gake àva se egɔme le nu siawo megbe. " 8 Petro gblɔ nɛ be: "Gbeɖe, màklɔ afɔ nam akpɔ o. "
Eye mia ŋuti ɖi, gake menye mi katãe o. " 11 Elabena enya ame si le ede ge asi.
Esia tae wògblɔ be: "Menye mi katã ŋutie ɖi o. "
12 Azɔ esi wòklɔ afɔ na wo vɔ la, edo eƒe awuwo, eye wògabɔbɔ nɔ kplɔ̃a ŋu hebia wo be: "Miese nu si mewɔ na mi la gɔmea? 13 Mieyɔam be ‘Nufiala’ kple ‘Aƒetɔ,’ eye esɔ nenema, elabena eyae menye.
14 Eya ta ne nye, ame si nye Aƒetɔ kple Nufiala, meklɔ afɔ na mi la, ekema ele na miawo hã be miaklɔe na mia nɔewo. 15 Elabena meɖo kpɔɖeŋu ɖi na mi be, ale si tututu mewɔ na mi la, miawo hã miawɔ nenema ke.
16 Vavã, vavã mele egblɔm na mi be, kluvi mewua eƒe aƒetɔ o, eye ame dɔdɔ mewua ame si dɔe ɖa la o.
17 Ne mienya nu siawo la, ekema dzidzɔtɔwoe mianye ne miewɔa wo dzi.
18 Menye mi katãe mewɔnɛ o; menya ame siwo metia.
Ke hã ele be ŋɔŋlɔ la nava eme be: ‘Ame si ɖua nye abolo la kɔ eƒe afɔkpodzi dzi ɖe ŋunye.’ 19 Tso esia dzi la, mele egblɔm na mi hafi wòava dzɔ, ale be ne eva dzɔ la, miaxɔe ase be nyee.
20 Vavã, vavã mele egblɔm na mi be, ame si xɔa ame si medɔ ɖa la, xɔa nye hã, eye ame si xɔam la, xɔa Ame si dɔm ɖa la hã. "
21 Esi Yesu gblɔ nya siawo vɔ la, etsi dzi vevie le eɖokui me, eye wògblɔ be: "Vavã, vavã mele egblɔm na mi be, mia dometɔ ɖeka adem asi. " 22 Nusrɔ̃lawo kpɔ wo nɔewo ŋkume, eye wotsi yaa, elabena womenya wo dometɔ kae wòwɔnɛ o.
23 Yesu ƒe nusrɔ̃lawo dometɔ ɖeka si gbɔ melɔ̃a nu le o la nɔ anyi ɖe egbɔ tututu. 24 Eya ta Simon Petro wɔ dzesi nɛ be: "Gblɔe na mí, ame kae wòwɔnɛ. " 25 Eya ta ame ma bi ɖe megbe ziɔ ɖe Yesu ƒe akɔta hebiae be: "Aƒetɔ, ame kae? " 26 Yesu ɖo eŋu be: "Ame si maka abolo atɔ agba me atsɔ ana lae. " Esi wòtsɔ abolo la tɔ agbaa me la, etsɔe na Yuda, Simon Iskariot vi la. 27 Esi Yuda xɔ abolo kakɛa vɔ la, Satana ge ɖe eme.
Eya ta Yesu gblɔ nɛ be: "Nu si wɔm nèle la, wɔe kaba. " 28 Ke hã, ame siwo le kplɔ̃a ŋu la dometɔ aɖeke menya nu si ta wògblɔ nya sia nɛ o. 29 Le nyateƒe me la, esi wònye Yuda gbɔe gaɖaka la le ta la, wo dometɔ aɖewo bu be ɖe Yesu le gbɔgblɔm nɛ be, "Ƒle nu siwo hiã na ŋkekenyui la, " alo be wòana nane ame dahewo.
30 Eya ta esi wòxɔ abolo kakɛa vɔ la, edo go dzo enumake.
Zã hã do ɣemaɣi.
31 Esi wòdzo la, Yesu gblɔ be: "Azɔ wodo Amegbetɔvi la ɖe dzi, eye wodo Mawu ɖe dzi to eya amea dzi.
32 Mawu ŋutɔ adoe ɖe dzi, eye adoe ɖe dzi enumake.
33 Vinyewo, ɣeyiɣi vi aɖe koe maganɔ anyi kpli mi.
Miadim; gake ale si megblɔe na Yudatɔwo be, ‘Afi si meyina la, miate ŋu ava o’ la, eya ko gblɔm mele na miawo hã azɔ.
34 Mele se yeye nam mi be mialɔ̃ mia nɔewo; ale si melɔ̃ mi la, miawo hã milɔ̃ mia nɔewo nenema ke.
35 Esia me amewo katã anyae le be nye nusrɔ̃lawo mienye, ne lɔlɔ̃ le mia dome. "
36 Simon Petro biae be: "Aƒetɔ, afi ka yim nèle? "
Yesu ɖo eŋu be: "Afi si yim mele la, màte ŋu adze yonyeme fifia ayi o, ke emegbe la àdze yonyeme. " 37 Eye Petro biae be: "Aƒetɔ, nu ka tae nyemate ŋu adze yowòme fifia o?
Matsɔ nye agbe aɖo anyi ɖe tawò. " 38 Yesu ɖo eŋu be: "Àtsɔ wò agbe aɖo anyi ɖe tanyea? Vavã, vavã mele egblɔm na wò be, koklo mele atɔ ku ge hafi nàgbe nu le gbɔnye zi etɔ̃ o. "
14:1-31
14 "Migana dzika natso mia ƒo o. Mixɔ Mawu dzi se; mixɔ nye hã dzinye se.
2 Fofonye ƒe me la, nɔƒe geɖewo li. Ne mele nenema o la, anye ne megblɔe na mi, elabena meyina be madzra teƒe ɖo ɖi na mi. 3 Eye ne meyi ɖadzra teƒe ɖo ɖi na mi vɔ la, magava, eye maxɔ mi ɖe nye ŋutɔ gbɔnye, ale be afi si mele la, miawo hã mianɔ afi ma.
4 Afi si meyina la, mienya mɔ la. "
5 Toma gblɔ nɛ be: "Aƒetɔ, míenya afi si yim nèle o, aleke míawɔ anya mɔa? "
6 Yesu ɖo eŋu nɛ be: "Nyee nye mɔ la kple nyateƒe la kpakple agbe la. Ame aɖeke mevaa Fofo la gbɔ o, negbe to dzinye ko.
7 Ne mienyam la, mianya Fofonye hã; tso fifia heyina la, mienyae, eye miekpɔe hã. "
8 Filipo gblɔ nɛ be: "Aƒetɔ, fia Fofo la mí, eye ema asɔ gbɔ na mí. "
Ame si kpɔm la, ekpɔ Fofo la hã. Aleke wɔ nèbe, ‘Fia Fofo la mí’? 10 Ðe mèxɔe se be mewɔ ɖeka kple Fofo la, eye Fofo la hã wɔ ɖeka kplim oa? Nya siwo gblɔm mele na mi la, menye nye ŋutɔ nye nyawoe o, ke boŋ Fofo si wɔ ɖeka kplim lae le eƒe dɔwo wɔm.
11 Mixɔ dzinye se be mewɔ ɖeka kple Fofo la, eye Fofo la hã wɔ ɖeka kplim; ne miexɔe se o la, ekema mixɔe se le dɔwɔwɔawo ya ta.
12 Vavã, vavã mele egblɔm na mi be, ame si xɔa dzinye sena la hã awɔ dɔ siwo mewɔna; eye awɔ dɔ siwo lolo wu esiawo, elabena meyina Fofo la gbɔ. 13 Nu sia nu si miabia le nye ŋkɔ me la, mawɔe, ale be woado Fofo la ɖe dzi to Vi la dzi.
14 Ne miebia nane le nye ŋkɔ me la, mawɔe.
15 "Ne mielɔ̃m la, ekema miawɔ nye sewo dzi. 16 Mabia Fofo la wòana kpeɖeŋutɔ bubu mi be wòanɔ mia gbɔ tegbee, 17 nyateƒegbɔgbɔ si xexea mate ŋu axɔ o, elabena mekpɔnɛ o, eye menyae hã o. Miawo ya mienyae, elabena enɔa mia gbɔ, eye wòle mia me.
18 Nyemagblẽ mi ɖi tsyɔ̃eviwoe o. Magbɔ va mia gbɔ.
19 Esusɔ vie ko xexea magakpɔm o, ke miawo ya miakpɔm, elabena mele agbe, eye miawo hã mianɔ agbe.
20 Gbe ma gbe miadze sii be mewɔ ɖeka kple Fofonye, eye be miewɔ ɖeka kplim, eye nye hã mewɔ ɖeka kpli mi.
21 Ame si léa nye sewo me ɖe asi, eye wòwɔa wo dzi la, eyae lɔ̃am.
Azɔ ame si lɔ̃am la, Fofonye alɔ̃e, eye malɔ̃e, eye maɖe ɖokuinye afiae. "
22 Yuda (menye Iskariot o) biae be: "Aƒetɔ, nu ka tae nèdi be yeaɖe ye ɖokui afia mí, ke menye xexea katã o? "
23 Yesu ɖo eŋu nɛ be: "Ne ame aɖe lɔ̃m la, alé nye nya la me ɖe asi, eye Fofonye alɔ̃e, eye míava nɔ egbɔ.
24 Ame si melɔ̃am o la mewɔa nye nyawo dzi o. Nya si sem miele la, menye tɔnyee o, ke boŋ Fofo si dɔm ɖa la tɔe.
25 "Megblɔ nya siawo na mi, esi megale mia gbɔ. 26 Ke kpeɖeŋutɔ la, gbɔgbɔ kɔkɔe si Fofo la aɖo ɖa le nye ŋkɔ me la, eya afia nuwo katã mi, eye wòaɖo ŋku nu siwo katã megblɔ na mi la dzi na mi.
27 Mele ŋutifafa gblẽm ɖi na mi; mele nye ŋutifafa nam mi.
Nyemele etsɔm na mi abe ale si xexea nanɛ ene o.
28 Miesee megblɔ na mi be, ‘Mele dzodzom, eye magatrɔ ava mia gbɔ.’
Ne mielɔ̃m la, miakpɔ dzidzɔ be meyina Fofo la gbɔ, elabena Fofo la lolo wum.
29 Eya ta megblɔe na mi hafi wòava dzɔ, ale be ne eva dzɔ la, miaxɔe ase.
30 Nyemagaƒo nu geɖe kpli mi azɔ o, elabena xexea dzi ɖula la gbɔna, eye mekpɔ ŋusẽ aɖeke ɖe dzinye o.
31 Gake be xexea nanya be melɔ̃ Fofo la ta la, mele nu si tututu Fofo la de se nam be mawɔ la wɔm.
Mitso, mina míadzo le afi sia.
15:1-27
15 "Nyee nye wainti vavã la, eye Fofonyee nye agbledela la. 2 Alɔ sia alɔ si le ŋunye, eye metsea ku o la, elãnɛ ɖa, eye ɖe sia ɖe si tsea ku la, eɖea eŋu, ale be wòatse ku geɖe wu.
3 Mia ŋuti kɔ xoxo le nya si megblɔ na mi la ta.
4 Miwɔ ɖeka kplim, eye nye hã mawɔ ɖeka kpli mi.
Ale si ko alɔ la mate ŋu atse ku le eɖokui si o, negbe ɖe wòle wainti la ŋu hafi la, nenema kee miawo hã miate ŋui o, negbe ɖe miewɔ ɖeka kplim hafi. 5 Nyee nye wainti la; miawoe nye alɔawo.
Ame si wɔa ɖeka kplim, eye nye hã mewɔa ɖeka kplii la, ame sia tsea ku geɖe; elabena nye manɔmee la, miate ŋu awɔ naneke kura o. 6 Ne ame aɖe mewɔa ɖeka kplim o la, ele abe atilɔ si wolã ɖa tsɔ ƒu gbe ene, eye aƒu.
7 Ne miewɔ ɖeka kplim, eye nye nyawo kpɔtɔ le mia me la, mibia nu sia nu si miedi, eye ava eme na mi.
8 Nu si me wodoa Fofonye ɖe dzi le lae nye be miayi edzi anɔ ku geɖe tsem, eye miaɖee afia be nye nusrɔ̃lawoe mienye.
9 Ale si ko Fofo la lɔ̃m, eye nye hã melɔ̃ mi la; miyi edzi mianɔ nye lɔlɔ̃ la me.
10 Ne mielé nye seawo me ɖe asi la, ekema miayi edzi anɔ nye lɔlɔ̃ la me, abe ale si ko meléa Fofonye ƒe sewo me ɖe asi, eye mekpɔtɔ le eƒe lɔlɔ̃ la me ene.
11 "Nya siawoe megblɔ na mi, be nye dzidzɔ la nanɔ mia me, eye miaƒe dzidzɔ la nagba go.
12 Se si nam mele mie nye be, mialɔ̃ mia nɔewo, abe ale si melɔ̃ mi ene.
13 Lɔlɔ̃ gã wu esia megale ame aɖeke si, be ame natsɔ eƒe agbe aɖo anyi ɖe xɔlɔ̃awo ta o.
14 Ne miewɔa nu siwo ƒe se mede na mi la, ekema xɔ̃nyewoe mienye.
15 Nyemegayɔa mi be kluviwo o, elabena kluvi menyaa nu si eƒe aƒetɔ wɔna o. Ke boŋ meyɔa mi be xɔ̃nyewo, elabena nu siwo katã mese tso Fofonye gbɔ la, mena mienya wo.
16 Menye miawoe tiam o, ke boŋ nyee tia mi, eye meɖo mi be miayi edzi anɔ ku tsem, eye miaƒe kutsetse la anɔ anyi ɖaa, ale be nu ka kee mieɖabia Fofo la le nye ŋkɔ me o, atsɔe ana mi.
17 "Nu siawo ƒe se dem mele na mi, be mialɔ̃ mia nɔewo.
18 Ne xexea lé fu mi la, minyae be etre fulélem.
19 Ne ɖe mienye xexea ƒe akpa aɖe la, anye ne xexea alɔ̃ eya ŋutɔ tɔwo. Ke esi mienye xexea ƒe akpa aɖeke o, hafi boŋ metia mi tso xexea me la, esia tae xexea léa fu mi ɖo.
20 Nya si megblɔ na mi la nenɔ susu me na mi be: Kluvi mewua eƒe aƒetɔ o. Ne woti yonyeme la, woati miawo hã mia yome; ne wolé nye nya me ɖe asi la, woalé mia tɔ hã me ɖe asi.
21 Ke woawɔ nu siawo katã ɖe mia ŋu le nye ŋkɔ la ta, elabena womenya Ame si dɔm ɖa la o.
22 Ne ɖe nyemeva ƒo nu kpli wo o la, anye ne womaɖi nu vɔ̃ ƒe fɔ o. Ke azɔ la, taflatsɛdodo aɖeke mele wo si le woƒe nu vɔ̃ ŋuti o.
23 Ame si lé fum la lé fu Fofonye hã.
24 Ne ɖe nyemewɔ dɔ siwo ame aɖeke mewɔ kpɔ o la le wo dome o la, anye ne womaɖi nu vɔ̃ ƒe fɔ o; ke azɔ la wokpɔ dɔ siwo mewɔ, eye wolé fu nye kple Fofonye siaa. 25 Gake ele alea be nya si woŋlɔ ɖe woƒe Se la me be, ‘Wolé fum dzodzro’ la nava eme. 26 Ne kpeɖeŋutɔ si maɖo ɖe mi tso Fofo la gbɔ, si nye nyateƒegbɔgbɔ si Fofo la nana, va ɖo la, eya aɖi ɖase le ŋunye; 27 eye miawo hã miaɖi ɖase, elabena mieli kplim tso gɔmedzedzea me ke.
16:1-33
16 "Megblɔ nya siawo na mi, be woagaɖia mia nu o.
2 Woanya mi ɖa le ƒuƒoƒewo. Ɛ̃, gaƒoƒo gbɔna esime ame sia ame si awu mi la asusu be yewɔ dɔ kɔkɔe na Mawu.
3 Ke woawɔ nu siawo katã elabena womedze si Fofo la o, eye womedze si nye hã o.
4 Ke hã, megblɔ nya siawo na mi, ale be ne ɣeyiɣia de, eye wova eme la, miaɖo ŋku edzi be megblɔe na mi.
"Nyemegblɔ nya siawo na mi do ŋgɔ o, elabena mele mia gbɔ.
5 Ke azɔ la meyina Ame si dɔm ɖa la gbɔ; evɔ mia dometɔ ɖeka pɛ hã mebiam be, ‘Afi ka yim nèle?’ hã o. 6 Esi megblɔ nya siawo na mi ta la, nuxaxa yɔ miaƒe dziwo me fũu.
7 Gake nyateƒe tom mele na mi, miaƒe nyonyo tae medzo yina ɖo.
Elabena ne nyemedzo o la, kpeɖeŋutɔ la mava na mi gbeɖe o; gake ne medzo yi la, maɖoe ɖe mi.
8 Eye ne eva ɖo la, ana xexea nadze si nu si nu vɔ̃, dzɔdzɔenyenye kple ʋɔnudɔdrɔ̃ nye la kɔtɛ: 9 gbã la, ana woadze si nu si nye nu vɔ̃, elabena womexɔa dzinye sena o; 10 emegbe ana woadze si nu si nye dzɔdzɔenyenye, elabena meyina Fofo la gbɔ, eye miagakpɔm azɔ o; 11 eye mlɔeba ana woadze si nu si nye ʋɔnudɔdrɔ̃, elabena wodrɔ̃ ʋɔnu xexe sia dzi ɖula la.
12 "Nya geɖewo gale asinye magblɔ na mi hafi, gake miate ŋu atsɔ wo fifia o. 13 Ke ne eya, si nye nyateƒegbɔgbɔ la, va ɖo la, akpe ɖe mia ŋu miase nyateƒe la gɔme bliboe, elabena maƒo nu le eɖokui si o, ke boŋ nu siwo wòse lae wòagblɔ, eye wòagblɔ nu siwo ava dzɔ la na mi.
14 Eya adom ɖe dzi, elabena agblɔ nu siwo wòxɔ tso gbɔnye la na mi.
15 Nu siwo katã le Fofo la si la, tɔnyee. Esia tae megblɔ be agblɔ nu siwo wòxɔ tso gbɔnye la na mi.
16 Esusɔ vie ko miagakpɔm o, gake madidi o miagakpɔm. "
17 Eƒe nusrɔ̃la aɖewo bia wo nɔewo be: "Nya si wògblɔ na mí be, ‘Esusɔ vie ko, miagakpɔm o, gake madidi o miagakpɔm’ kple ‘elabena meyina Fofo la gbɔ’ la gɔme ɖe? " 18 Eya ta wobia be: "Nya si wògblɔ be, ‘esusɔ vie ko’ la gɔme ɖe?
Míenya nu si wòwɔnɛ o. " 19 Yesu nya be wodi be yewoabia nya ye, eya ta ebia wo be: "Nya si megblɔ be, ‘esusɔ vie ko, miagakpɔm o, gake madidi o miagakpɔm’ la dzakam mielea? 20 Vavã, vavã mele egblɔm na mi be, miafa avi, eye miafa konyi, ke xexea ya akpɔ dzidzɔ; miaxa nu, gake miaƒe nuxaxa la atrɔ azu dzidzɔ.
21 Ne nyɔnu le ku lém la, esea veve vevie, elabena eƒe gaƒoƒo la ɖo; gake ne edzi via vɔ ko la, megaɖoa ŋku eƒe vevesese la dzi o, elabena ekpɔa dzidzɔ be yedzi ame ɖe xexea me.
22 Eya ta miawo hã miele nu xam fifia; gake magakpɔ mi, eye miaƒe dzi akpɔ dzidzɔ, eye ame aɖeke maxɔ miaƒe dzidzɔ la le mia si o.
23 Miele nya aɖeke kura bia gem le ŋkeke ma dzi o. Vavã, vavã mele egblɔm na mi be, ne miebia nane Fofo la la, ana mi le nye ŋkɔ me.
24 Va se ɖe fifia la, miebia nu ɖeka teti hã le nye ŋkɔ me kpɔ o.
Mibia, eye miaxɔe, ale be miaƒe dzidzɔ nagba go. 25 "Megblɔ nya siawo na mi le lododowo me.
Gaƒoƒo la gbɔna, esime nyemagaƒo nu na mi le lododowo me o, ke boŋ maƒo nu tso Fofo la ŋu na mi tẽe. 26 Le ŋkeke ma me la, miabia nu Fofo la le nye ŋkɔ me; ke hã menye ɖe mele gbɔgblɔm be mabia nu Fofo la ɖe mia nu o.
27 Elabena Fofo la ŋutɔ melɔ̃a nu le mia gbɔ o, le esi mielɔ̃a nu le gbɔnye o, eye miexɔe se be meva abe Mawu teƒenɔla ene ta. 28 Meva xexea me abe Fofo la teƒenɔla ene.
Azɔ mele dzodzom le xexea me, eye meyina Fofo la gbɔ. " 29 Eƒe nusrɔ̃lawo gblɔ be: "Ehɛ̃!
Azɔ ko nèle nu ƒom na mí tẽe, eye mègale lo dom na mí o. 30 Míenyae azɔ be ènya nuwo katã, eye mehiã be ame aɖeke nabia nya wò o.
Esia me míexɔe se le be Mawu gbɔe nètso va. " 31 Yesu ɖo eŋu na wo be: "Miexɔe se azɔa? 32 Kpɔ ɖa! Gaƒoƒo la gbɔna, eye wòde azɔ, esime miaka ahlẽ, eye mia dometɔ ɖe sia ɖe ayi eƒe me, eye miagblẽ nye ɖeka ɖi. Gake menye nye ɖekae li o, elabena Fofo la li kplim.
33 Megblɔ nya siawo na mi, be miato dzinye akpɔ ŋutifafa.
Le xexea me la, miele xaxawo me tom, gake milé dzi ɖe ƒo! Nye la meɖu xexea dzi. "
17:1-26
17 Esi Yesu gblɔ nya siawo vɔ la, ewu mo dzi kpɔ dziƒo gblɔ be: "Fofo, gaƒoƒo la de. Do viwò la ɖe dzi, ne viwò la hã nado wò ɖe dzi, 2 abe ale si ko nèna ŋusẽe ɖe ŋutilãwo katã dzi ene ale be wòana agbe mavɔ ame siwo katã nètsɔ nɛ. 3 Esiae nye agbe mavɔ la bena woanya wò, Mawu vavã ɖeka la, kple Yesu Kristo si nèdɔ ɖa la.
4 Medo wò ɖe dzi le anyigba dzi, esi mewu dɔ si nètsɔ nam be mawɔ la nu. 5 Eya ta Fofo, tsɔ ŋutikɔkɔe si nɔ asinye le gbɔwò hafi xexea va dzɔ la dom ɖe dzi le ɖokuiwò gbɔ.
6 "Meɖe wò ŋkɔ la fia ame siwo nèɖe tso xexea me nam.
Tɔwòe wonye, eye nètsɔ wo nam, eye wolé wò nya la me ɖe asi.
7 Wova nyae azɔ be nu siwo katã nètsɔ nam la tso gbɔwò; 8 elabena megblɔ nya siwo nède asi nam la na wo, eye woxɔ wo, eye wova nyae vavã be tewòƒenɔlae menye va, eye woxɔe se be wòe dɔm ɖa.
9 Mele kuku ɖem ɖe wo ta, menye ɖe xexea ta o, ke boŋ ɖe ame siwo nètsɔ nam la ta, elabena tɔwòe wonye; 10 eye nu siwo katã nye tɔnye la, tɔwòe, eye tɔwòwo hã tɔnyee, eye wodom ɖe dzi le wo dome.
11 "Azɔ mele dzodzom le xexea me, eye megbɔna gbɔwò, gake woawo ya wole xexea me.
12 Esi mele wo gbɔ la, medzɔ wo ŋu le wò ŋutɔ wò ŋkɔ si nètsɔ nam la ta; mekpɔ wo ta, eye wo dometɔ aɖeke metsrɔ̃ o, negbe tsɔtsrɔ̃vi la ko, ale be ŋɔŋlɔ la nava eme.
13 Ke azɔ megbɔna gbɔwò, eye mele nya siawo gblɔm le xexea me, ale be nye dzidzɔ la nayɔ wo fũu.
14 Metsɔ wò nya la na wo, ke xexea lé fu wo, elabena womenye xexea ƒe akpa aɖeke o, abe ale si ko nyemenye xexea ƒe akpa aɖeke o ene.
15 "Nyemele biabiam be nàɖe wo ɖa le xexea me o, ke boŋ be nàkpɔ wo ta le vɔ̃ɖitɔ la ta.
16 Womenye xexea ƒe akpa aɖeke o, abe ale si ko nyemenye xexea ƒe akpa aɖeke o ene.
17 Kɔ wo ŋu to nyateƒe la me; wò nya la nye nyateƒe.
18 Abe ale si ko nèdɔm ɖe xexea me ene la, nye hã medɔ wo ɖe xexea me. 19 Eye mewɔ ɖokuinye kɔkɔe le wo ta, ne woawo hã woanɔ kɔkɔe to nyateƒe la me.
20 "Nyemele esia biam na ame siawo ɖeɖe ko o, ke boŋ mele ebiam na ame siwo ava xɔ dzinye ase to woƒe nya me la hã, 21 ne wo katã woawɔ ɖeka, abe ale si wò, Fofo la, nèwɔ ɖeka kplim, eye nye hã mewɔ ɖeka kpli wò la ene, ale be woawo hã woawɔ ɖeka le mía me, ne xexea nanyae be wòe dɔm ɖa.
22 Metsɔ ŋutikɔkɔe si nètsɔ nam la na wo, ne woazu ɖeka, abe ale si míele ɖeka ene. 23 Mewɔ ɖeka kpli wo, eye nèwɔ ɖeka kplim, ale be woawɔ ɖeka bliboe, ne xexea nadze sii be wòe dɔm ɖa, eye be èlɔ̃ wo abe ale si nèlɔ̃m ene.
24 Fofo, medi be ame siwo nètsɔ nam la nanɔ gbɔnye le afi si mele la, bena woakpɔ nye ŋutikɔkɔe si nètsɔ nam, elabena èlɔ̃m do ŋgɔ na xexea ƒe gɔmeɖoanyiɣi. 25 Fofo dzɔdzɔe, nyateƒee, xexea medze si wò o, ke nye ya medze si wò, eye ame siawo va nyae be wòe dɔm ɖa. 26 Mena wonya wò ŋkɔ la, eye magana woanyae, ale be lɔlɔ̃ si nètsɔ lɔ̃m la nanɔ wo me, eye mawɔ ɖeka kpli wo. "
18:1-40
18 Esi Yesu gblɔ nya siawo vɔ la, eya kple eƒe nusrɔ̃lawo yi ɖato Kidron Bali la me yi abɔ aɖe si le afi ma la me.
2 Yuda, ame si dee asi la, hã nya teƒea, elabena Yesu kple eƒe nusrɔ̃lawo va ƒoa ƒu ɖe afi ma zi geɖe.
3 Eya ta Yuda kplɔ asrafoha la, nunɔlawo ƒe tatɔwo kple Farisitɔwo ƒe dɔlawo kpe ɖe eɖokui ŋu, eye wolé akakatiwo kple akaɖiwo kpakple lãnuwo ɖe asi va afi ma.
4 Ke esi Yesu nya nu siwo katã gbɔna dzɔdzɔ ge ɖe edzi ta la, ezɔ va ŋgɔ hebia wo be: "Ame ka dim miele? " 5 Woɖo eŋu nɛ be: "Yesu, Nazaretetɔ lae. "
Egblɔ na wo be: "Nyee nye esi. "
Yuda, ame si dee asi la, hã le tsitre ɖe wo gbɔ.
6 Ke esi Yesu gblɔ na wo be, "Nyee nye esi " la, wote yi megbe hedze anyi.
7 Eya ta egabia wo be: "Ame ka dim miele? " Wogblɔ be: "Yesu, Nazaretetɔ lae. " 8 Yesu ɖo eŋu be: "Megblɔ na mi xoxo be nyee. Eya ta ne nye dim miele la, ekema mina ame siawo ya nadzo. " 9 Ale be nya si wògblɔ la nava eme be, "Nyemebú ame siwo nètsɔ nam la dometɔ ɖeka pɛ hã o. "
10 Kasia Simon Petro ɖe yi da nunɔlagã ƒe kluvi hekpa eƒe ɖusimeto ɖa.
Kluvi la ŋkɔe nye Malko.
11 Ke Yesu gblɔ na Petro be: "Gbugbɔ yi la de aku me. Ðe mele be mano kplu si Fofo la tsɔ nam la oa? "
12 Eye asrafoha la kple aʋafiagã la kpakple Yudatɔwo ƒe dɔlawo lé Yesu heblae. 13 Wokplɔe yi Ana gbɔ gbã, elabena enye Kayafa, si nye nunɔlagã le ƒe ma me la, to.
14 Le nyateƒe me la, Kayafa ye nye ame si ɖo aɖaŋu na Yudatɔwo be enyo wu sãsãsã be ame ɖeka naku ɖe dukɔ la ta. 15 Ke Simon Petro kple nusrɔ̃la bubu aɖe dze Yesu yome.
Nunɔlagã la dze si nusrɔ̃la ma, eya ta nusrɔ̃la ma kplɔ Yesu ɖo ge ɖe nunɔlagã la ƒe me, 16 ke Petro ya le tsitre ɖe xexe le ʋɔtrua nu.
Le esia ta nusrɔ̃la ma, si nunɔlagã la dze si la, do go, eye wòƒo nu kple agbonudzɔla la, eye wòkplɔ Petro ge ɖe eme.
17 Eye dɔlanyɔnu, si nye agbonudzɔla la, bia Petro be: "Wò hã, menye ŋutsu sia ƒe nusrɔ̃lawo dometɔ ɖekae nènye oa? "
Eɖo eŋu be: "Ao. " 18 Kluviwo kple dzɔlawo le tsitre ɖe afi ma le akadzo, si wodo la ƒum, elabena vuvɔ nɔ wɔwɔm. Petro hã le tsitre ɖe wo gbɔ le dzoa ƒum.
19 Nunɔlawo ƒe tatɔ la bia gbe Yesu tso eƒe nusrɔ̃lawo kple eƒe nufiafia ŋu.
20 Yesu ɖo eŋu nɛ be: "Meƒoa nu na xexea le dutoƒo. Mefiaa nu ɣesiaɣi le ƒuƒoƒewo kple gbedoxɔa me, afi si Yudatɔwo katã va ƒoa ƒu ɖo, eye nyemegblɔa nya aɖeke le bebeme o.
21 Nu ka tae nèle nya biamem? Bia ame siwo se nya siwo megblɔ na wo la. Kpɔ ɖa!
Wonya nya siwo megblɔ. " 22 Esi Yesu gblɔ nya siawo la, dɔlawo dometɔ ɖeka si le tsitre ɖe afi ma la ƒo tome nɛ gblɔ be: "Aleae nàɖo nya ŋu na nunɔlawo ƒe tatɔa? " 23 Yesu ɖo eŋu nɛ be: "Ne nya si megblɔ mesɔ o la, ekema gblɔ nu si gblẽ le eŋu; ke ne esɔ ɖe, nu ka tae nèƒom? " 24 Enɔ babla eye Ana ɖoe ɖe nunɔlagã Kayafa.
25 Ke Simon Petro le tsitrenu ɖe afi ma le dzo ƒum.
Eye wobiae be: "Menye eƒe nusrɔ̃lawo dome ɖekae nènye oa? "
Esẽ nu gblɔ be: "Ao. " 26 Nunɔlagã la ƒe kluviwo dometɔ ɖeka, si nye ŋutsu si ƒe to Petro kpa la ƒe ƒometɔ, biae be: "Menye wòe mekpɔ le abɔa me kplii oa? " 27 Gake Petro gasẽ nu, eye enumake koklo ku atɔ.
28 Azɔ le ŋdi kanya la, wokplɔ Yesu tso Kayafa gbɔ yi nutodziɖula la ƒe me.
Ke woawo ŋutɔwo mege ɖe nutodziɖula la ƒe aƒea me o, be woagagblẽ kɔ ɖo na wo ɖokui o, ale be woate ŋu aɖu Ŋutitoto la.
29 Eya ta Pilato do go va wo gbɔ hebia wo be: "Nya kae mietsɔ ɖe ame sia ŋu? " 30 Woɖo eŋu nɛ be: "Ne menye nu gbegblẽ wɔlae ame sia nye o la, anye ne míedee asi na wò o. " 31 Eya ta Pilato gblɔ na wo be: "Miawo ŋutɔwo mikplɔe yii, ne miadrɔ̃ ʋɔnui le miaƒe se la nu. "
Yudatɔwo gblɔ nɛ be: "Se meɖe mɔ na mí be míawu ame o. " 32 Esia dzɔ, ne Yesu ƒe nya si wògblɔ le ku si ƒomevi ku ge wòala ŋu la nava eme.
33 Eya ta Pilato gage ɖe aƒea me ake, eye wòyɔ Yesu hebiae be: "Wòe nye Yudatɔwo ƒe Fia la? " 34 Yesu ɖo eŋu be: "Wò ŋutɔ ɖokuiwò sie nèle nya sia biam le loo alo ame bubuwoe gblɔ ŋutinye nya na wòa? " 35 Pilato ɖo eŋu be: "Yudatɔe menyea?
Wò ŋutɔ wò dukɔ kple nunɔlawo ƒe tatɔwoe tsɔ wò de asi nam.
Nu kae nèwɔ? " 36 Yesu ɖo eŋu be: "Nye Fiaɖuƒe menye xexe sia ƒe akpa aɖeke o.
Ne ɖe nye Fiaɖuƒe nye xexe sia ƒe akpa aɖe la, anye ne nye dɔlawo wɔ avu be woagatsɔm ade asi na Yudatɔwo o.
Ke abe ale si wòle ene la, nye Fiaɖuƒe metso afi sia o. " 37 Eya ta Pilato biae be: "Ekema, fiae nènyea? "
Yesu ɖo eŋu be: "Eya tututue nye ema nègblɔ be fiae menye.
Elabena esia tae wodzim ɖo, eye esia tae meva xexea me ɖo, be maɖi ɖase na nyateƒe la.
Ame sia ame si le nyateƒea ƒe akpa dzi la ɖoa to nye gbe. " 38 Pilato biae be: "Nu kae nye nyateƒe? "
Esi wògblɔ esia la, egado go yi Yudatɔwo gbɔ, eye wògblɔ na wo be: "Nyemekpɔ vodada aɖeke le eŋu o.
39 Azɔ hã le miaƒe kɔa nu la, ele be maɖe asi le ame ɖeka ŋu na mi le Ŋutitotoŋkekenyuia ɖuɣi. Eya ta miedi be maɖe asi le Yudatɔwo ƒe fia la ŋu na mia? " 40 Eye wogado ɣli be: "Menye ame sia o, ke boŋ Baraba! "
Ke Baraba la, adzodalae wònye.
19:1-42
19 Eya ta Pilato na woƒo Yesu kple atam. 2 Asrafoawo tsɔ ŋù lɔ̃ fiakuku ɖɔ nɛ, eye wodo awudziwui hɛ̃ aɖe nɛ; 3 eye wotena ɖe eŋu gblɔna be: "Míedo gbe na wò, Yudatɔwo ƒe Fia! "
Woƒoa tome hã nɛ. 4 Pilato gado go va gblɔ na wo be: "Mikpɔ ɖa! Mekplɔe do goe vɛ na mi, be miadze sii be nyemekpɔ vodada aɖeke le eŋu o. " 5 Ale Yesu do va, ŋùfiakuku la le ta nɛ eye awudziwui dzĩ la le eŋu. Pilato gblɔ na wo be: "Mikpɔ ɖa!
Ŋutsu lae nye esi! " 6 Ke esi nunɔlawo ƒe tatɔwo kple dɔlawo kpɔe la, wodo ɣli be: "Hee ɖe ati ŋu!
Hee ɖe ati ŋu! "
Pilato gblɔ na wo be: "Miawo ŋutɔ mikplɔe yi, ne miahee ɖe ati ŋu, elabena nyemekpɔ vodada aɖeke le eŋu o. " 7 Yudatɔwo ɖo eŋu nɛ be: "Se le mía si, eye le se sia nu la, edze be wòaku, elabena ewɔ eɖokui Mawu ƒe vii. "
8 Esi Pilato se woƒe nyaawo la, vɔvɔ̃ gaɖoe ɖe edzi, 9 egage ɖe aƒea me, eye wòbia Yesu be: "Afi kae nètso? "
Ke Yesu meɖo nya aɖeke ŋu nɛ o. 10 Eya ta Pilato gblɔ nɛ be: "Mèle nyaa ŋu ɖo ge nam oa?
Mènya be ŋusẽ le asinye be maɖe asi le ŋuwò, eye ŋusẽ le asinye be mahe wò ɖe ati ŋu oa? " 11 Yesu ɖo eŋu nɛ be: "Ŋusẽ aɖeke kura manɔ asiwò ɖe dzinye o, negbe ɖe wona wò tso dziƒo.
Esia tae ame si tsɔm de asi na wò la ƒe nu vɔ̃ lolo wu. " 12 Esia na Pilato va nɔ mɔ si dzi wòato aɖe asi le eŋu la dim, ke Yudatɔwo do ɣli be: "Ne èɖe asi le ame sia ŋu la, ekema mènye Kaisaro xɔlɔ̃ o.
Ame sia ame si wɔa eɖokui fiae la ƒoa nu tsia tsitre ɖe Kaisaro ŋu. " 13 Esi Pilato se nya siawo la, ekplɔ Yesu do goe, eye wòbɔbɔ nɔ ʋɔnudrɔ̃zikpui la dzi, le teƒe si woyɔna be Kpenyigba la. Woyɔa teƒe sia le Hebrigbe me be Gabata.
14 Ke gbe ma gbee nye Dzadzraɖoŋkeke na Ŋutitoto la; anye gaƒoƒo adelia me lɔƒo.
Eye wògblɔ na Yudatɔwo be: "Mikpɔ ɖa! Miaƒe fia lae nye esi! " 15 Ke wodo ɣli be: "Bu mo nɛ! Bu mo nɛ! Hee ɖe ati ŋu! "
Pilato bia wo be: "Mahe miaƒe fia la ɖe ati ŋua? "
Nunɔlawo ƒe tatɔwo ɖo eŋu be: "Fia aɖeke mele mía si o, negbe Kaisaro ko. " 16 Ale wòɖe asi le eŋu na wo be woahee ɖe ati ŋu. Eye wokplɔ Yesu dzoe.
17 Eya ŋutɔ tsɔ fuwɔameti la zɔ yi teƒe si woyɔna be Ametakoliƒe. Woyɔa teƒe sia le Hebrigbe me be Golgata. 18 Wohee ɖe ati ŋu le afi ma, eye wohe ame eve bubu ɖe ati ŋu kpe ɖe eŋu, le eƒe axa eveawo dzi, eye Yesu le wo titina.
19 Azɔ hã Pilato ŋlɔ dzesideŋkɔ aɖe tsɔ ɖo fuwɔameti la ŋu. Nu si wòŋlɔ lae nye: "Yesu, Nazaretetɔ, Yudatɔwo ƒe Fia la. " 20 Yudatɔ geɖewo xlẽ dzesideŋkɔ sia, elabena afi si wohe Yesu ɖe ati ŋu le la gogo dua, eye woŋlɔe ɖe Hebrigbe, Latingbe kple Helagbe me.
21 Ke Yudatɔwo ƒe nunɔlawo ƒe tatɔwo gblɔ na Pilato be: "Mègaŋlɔ be, ‘Yudatɔwo ƒe Fia’ o, ke boŋ be egblɔ be, ‘Nyee nye Yudatɔwo ƒe Fia.’ " 22 Pilato ɖo eŋu be: "Nu si meŋlɔ la, meŋlɔe xoxo. "
23 Ke esi asrafowo he Yesu ɖe ati ŋu la, wotsɔ eƒe awudziwuiwo, eye woma wo ɖe akpa ene me, be asrafo ɖeka naxɔ ɖeka, eye wotsɔ awutewui la hã.
Ke wometɔ awutewuia ya o, ɖe wolɔ̃e bliboe tso dzi va anyi. 24 Eya ta wogblɔ na wo nɔewo be: "Migana míadzee o, ke boŋ mina míadzidze nu ɖe edzi ne míakpɔ ame si tɔ wòanye. " Esia dzɔ, ne ŋɔŋlɔ la nava eme be: "Woma nye awuwo ɖe wo nɔewo dome, eye wodzidze nu ɖe nye awu dzi. "
Eye nu siawo tututue asrafoawo wɔ.
25 Ke Yesu dada kple dadaa nɔvinyɔnu kpakple Klopa srɔ̃ Maria, kple Maria Magdalatɔ le tsitre ɖe Yesu ƒe fuwɔameti la gbɔ.
26 Esi Yesu kpɔ dadaa kple nusrɔ̃la si wòlɔ̃na vevie wole tsitre ɖe afi ma la, egblɔ na dadaa be: "Nyɔnu, kpɔ ɖa! Viwòe nye esi! " 27 Egblɔ na nusrɔ̃la la be: "Kpɔ ɖa! Dawòe nye esi! "
Eye tso ɣemaɣi dzi la, nusrɔ̃la la kplɔe yi eya ŋutɔ ƒe me.
28 Le nu siawo megbe, esi Yesu nya be wowu nuwo katã nu vɔ azɔ, eye be ŋɔŋlɔ la nava eme la, egblɔ be: "Tsikɔ le wuyem. " 29 Ze aɖe le afi ma, si wain tsitsi yɔ fũu.
Eya ta wotsɔ ƒumekutsa de wain tsitsia me, tsɔe ɖo isop ti nu, eye wotsɔe ɖo nu nɛ.
30 Ke esi Yesu ɖɔ wain tsitsia kpɔ la, egblɔ be: "Wowu enu! " eye esi wòbɔbɔ ta la, eƒe gbɔgbɔ nu tso.
31 Azɔ esi wònye Dzadzraɖoŋkekee, eye womedi be woƒe kukuawo natsi fuwɔametia ŋu le Sabat dzi o ta la (elabena Sabat gãe sabat ŋkeke ma nye), Yudatɔwo bia Pilato be wòana woaŋe woƒe afɔwo, eye woaɖe woƒe kukuawo adzoe.
32 Eya ta asrafoawo va, eye woŋe ame eve siwo wohe ɖe ati ŋu kpe ɖe eŋu la ƒe afɔwo. 33 Ke esi wova Yesu gbɔ la wokpɔ be eku xoxo, eya ta womeŋe eƒe afɔwo o. 34 Gake asrafoawo dometɔ ɖeka tɔ akplɔ eƒe axadame, enumake ʋu kple tsi do go.
35 Eye ame si kpɔ nu siawo teƒe lae ɖi ɖase le wo ŋu, eye eƒe ɖaseɖiɖi la nye nyateƒe, eye ame ma nya be nya si yegblɔna la nye nyateƒe, ne miawo hã miaxɔe ase.
36 Le nyateƒe me la, nu siawo dzɔ, ne ŋɔŋlɔ la nava eme be: "Womaŋe eƒe ƒu ɖeka pɛ hã o. " 37 Eye ŋɔŋlɔ bubu hã gblɔ be: "Woafɔ ŋku ɖe ame si woƒo nu ɖo la dzi. "
38 Ke le nu siawo megbe la, Yosef si tso Arimatia, ame si nye Yesu ƒe nusrɔ̃la le adzame le vɔvɔ̃ na Yudatɔwo ta la, bia Pilato be yeaxɔ Yesu ƒe kukua, eye Pilato ɖe mɔ nɛ.
Ale wòva tsɔ eƒe kukua yii. 39 Nikodemo, ame si va egbɔ va yi le zã me hã va, eye wòtsɔ mire kple aloe si wotsaka, si ade pounde alafa ɖeka kloe la vɛ.
40 Eya ta wotsɔ Yesu ƒe kukua, eye wosi atike ʋeʋĩwo nɛ heblae ɖe aklala me, abe ale si ko Yudatɔwo dzraa ame kuku ɖo hafi ɖina ene.
41 Ke abɔ aɖe hã nɔ teƒe si wohee ɖe ati ŋu le, eye yɔdo yeye aɖe, si me wometsɔ ame aɖeke mlɔ kpɔ o la, le abɔ la me. 42 Esi wònye Yudatɔwo ƒe Dzadzraɖoŋkekee, eye yɔdoa hã gbɔ medidi o ta la, wotsɔ Yesu mlɔ eme.
20:1-31
20 Le kwasiɖaa ƒe ŋkeke gbãtɔ dzi la, Maria Magdalatɔ yi yɔdoa to le ŋdi kanya, esi xexea me mekpɔ kɔ haɖe o, eye wòkpɔ be womli kpe la ɖa xoxo le yɔdoa nu.
2 Eya ta eƒu du va Simon Petro kple nusrɔ̃la kemɛ, si gbɔ Yesu melɔ̃a nu le o la gbɔ, eye wògblɔ na wo be: "Wokɔ Aƒetɔ la dzoe le yɔdoa me, eye míenya afi si wodae ɖo o. " 3 Eya ta Petro kple nusrɔ̃la kemɛa dze mɔ ɖo ta yɔdoa gbɔ.
4 Wo ame evea de afɔ du me, ke nusrɔ̃la kemɛa ƒe afɔ tsɔ wu Petro tɔ, eye wòtre yɔdoa gbɔ ɖoɖo. 5 Esi wòdo kɔ ɖa la, ekpɔ be aklalaawo le eme, gake mege ɖe eme o.
6 Simon Petro hã le eyome va ɖo, eye wòge ɖe yɔdoa me. Eye wòkpɔ aklalaawo le eme. 7 Avɔ si wotsɔ bla ta nɛ hã le eme, gake mele aklalaawo gbɔ o, ke boŋ woƒoe da ɖe afi bubu.
8 Eya ta nusrɔ̃la si tre yɔdoa gbɔ ɖoɖo la hã ge ɖe eme azɔ, eye wòkpɔe, eye wòxɔe se.
9 Elabena womekpɔ se ŋɔŋlɔ la gɔme haɖe be ele be wòafɔ tso ku me o.
10 Ale nusrɔ̃laawo gbugbɔ yi woƒe aƒewo me.
11 Ke Maria ya kpɔtɔ le tsitre ɖe yɔdoa to le avi fam.
Esi wòle avia fam la, edo kɔ ɖa be yeakpɔ yɔdoa me, 12 eye wòkpɔ mawudɔla eve le awu ɣiwo me, ɖeka le afi si Yesu mlɔ la ƒe tade, eye evelia le eƒe afɔde.
13 Eye wobiae be: "Nyɔnu, nu ka tae nèle avi fam? "
Eɖo eŋu na wo be: "Wokɔ nye Aƒetɔ la dzoe, gake nyemenya afi si wotsɔe yi ɖada ɖo o. " 14 Esi wògblɔ nya siawo vɔ la, etrɔ, eye wòkpɔ Yesu wòtɔ ɖe afi ma, ke mekpɔe dze sii be Yesue o.
15 Yesu biae be: "Nyɔnu, nu ka tae nèle avi fam?
Ame ka dim nèle? "
Esi wòsusu be abɔdzikpɔlae ta la, egblɔ nɛ be: "Aƒetɔ, ne wòe kɔe dzoe la, ekema gblɔ afi si nètsɔe da ɖo la nam, ne mayi aɖakɔe. " 16 Yesu yɔe be: "Maria! "
Etrɔ eye wòyɔe le Hebrigbe me be: "Raboni! " (si gɔmee nye "Nufiala! ") 17 Yesu gblɔ nɛ be: "Dzudzɔ kuku ɖe ŋunye, elabena nyemekpɔ yi Fofo la gbɔ haɖe o.
Ke yi nɔvinyewo gbɔ, eye nàgblɔ na wo be, ‘Meyina Fofonye kple mia Fofo, nye Mawu kple mia Mawu la gbɔ.’ " 18 Maria Magdalatɔ la va gblɔ na nusrɔ̃lawo be: "Mekpɔ Aƒetɔ la! " Eye wògblɔ nya siwo wògblɔ nɛ la na wo.
19 Le ŋkeke ma, si nye kwasiɖaa ƒe ŋkeke gbãtɔ, ƒe fiẽ me, esi nusrɔ̃lawo le vɔvɔ̃m na Yudatɔwo ta la, wotu ʋɔtruawo le afi si wole, gake Yesu va tsi tsitre ɖe wo dome, eye wògblɔ na wo be: "Ŋutifafa na mi. " 20 Esi wògblɔ esia vɔ la, etsɔ eƒe asiwo kple axadame fia wo.
Ale nusrɔ̃lawo kpɔ dzidzɔ le esi wokpɔ Aƒetɔ la ta.
21 Yesu gagblɔ na wo be: "Ŋutifafa na mi.
Abe ale si ko Fofo la dɔm ene la, nye hã mele mia dɔm. " 22 Esi wògblɔ esia la, egbɔ ɖe wo dzi, eye wògblɔ na wo be: "Mixɔ gbɔgbɔ kɔkɔe.
23 Ne mietsɔ amewo ƒe nu vɔ̃wo ke wo la, ekema wotsɔ wo ke wo; gake ame siwo ƒe nu vɔ̃wo mietsɔ ke o la, wometsɔ wo ke wo o. "
24 Ke Toma, si nye Ame Wuieveawo dometɔ ɖeka, ame si woyɔna be Venɔvi la, menɔ wo dome esime Yesu va o.
25 Eya ta nusrɔ̃la bubuawo gblɔ nɛ be: "Míekpɔ Aƒetɔ la! "
26 Ke le ŋkeke enyi megbe la, eƒe nusrɔ̃lawo gale xɔ me, eye Toma hã le wo dome. Togbɔ be ʋɔtruawo le tutu hã la, Yesu va tsi tsitre ɖe wo dome hegblɔ be: "Ŋutifafa na mi. " 27 Eye wògblɔ na Toma be: "Ƒo wò asibidɛ ɖe afii, eye nàkpɔ nye asiwo, tsɔ wò asi ƒo ɖe nye axadame, dzudzɔ ɖikeke ne nàxɔ se. " 28 Toma ɖo eŋu nɛ be: "Nye Aƒetɔ kple nye Mawu! " 29 Yesu gblɔ nɛ be: "Esi nèkpɔm tae nèxɔe sea?
Dzidzɔtɔwoe nye ame siwo mekpɔa nu hafi xɔna sena o. "
30 Le nyateƒe me la, Yesu wɔ dzesi bubu geɖewo le eƒe nusrɔ̃lawo ŋkume, siwo womeŋlɔ ɖe agbalẽ xatsaxatsa sia me o. 31 Ke woŋlɔ esiawo ɖi, ne miaxɔe ase be Yesue nye Kristo la, Mawu ƒe Vi la, eye esi miexɔe se ta la, miakpɔ agbe to eƒe ŋkɔ la dzi.
21:1-25
21 Le nu sia megbe la, Yesu gaɖe eɖokui fia nusrɔ̃lawo le Tiberia-ƒua nu.
Ale si wòɖe eɖokui fia woe nye esi: 2 Simon Petro, Toma (si woyɔna be Venɔvi), Nataniel, si tso Kana le Galilea, Zebedeo viwo, hekpe ɖe eƒe nusrɔ̃la eve bubu ŋu, nɔ afi ɖeka. 3 Simon Petro gblɔ na wo be: "Meyina tɔƒo. " Wogblɔ nɛ be: "Míayi kpli wò. "
Ale woyi ɖage ɖe tɔdziʋua me, ke womeɖe lã aɖeke le zã ma me o.
4 Ke le fɔŋli la, Yesu va tɔ ɖe ƒua nu, gake nusrɔ̃lawo mekpɔe dze sii be Yesue o.
5 Eye Yesu gblɔ na wo be: "Vinyewo, nane le mia si miaɖua? "
Woɖo eŋu be: "Ao! " 6 Egblɔ na wo be: "Mida ɖɔ la ɖe ʋua ƒe ɖusime, eye miakpɔ lã aɖe. "
Eya ta woda ɖɔa, ke wode ehe ge do kpoe le lã gbogbo si woɖe ta.
7 Eye nusrɔ̃la si Yesu lɔ̃na vevie la gblɔ na Petro be: "Aƒetɔ lae! "
Esi Simon Petro se be Aƒetɔ lae la, etsɔ eƒe awudziwui do, elabena ele amama, eye wòdzo dze ƒua me doo.
8 Gake nusrɔ̃la bubuawo ya le tɔdziʋu sue la me gbɔna hele ɖɔ si me lãawo yɔ fũu la hem, wo kple gota dome medidi o, anɔ abe meta blaasieke ko ene.
9 Esi wova ɖi go la, wokpɔ akadzo aɖe le afi ma, lãwo le edzi eye abolo hã le afi ma.
10 Yesu gblɔ na wo be: "Mitsɔ lã siwo mieɖe fifi laa la ƒe ɖe vɛ. " 11 Eya ta Simon Petro yi ɖage ɖe ʋua me, eye wòhe ɖɔ si yɔ fũu kple lã gã alafa ɖeka blaatɔ̃ vɔ etɔ̃ la va gota. Togbɔ be lãawo sɔ gbɔ hã la, ɖɔa medze o.
12 Yesu gblɔ na wo be: "Miva ɖu ŋdinu. "
Dzi menɔ nusrɔ̃lawo dometɔ aɖeke ƒo ne wòabiae be: "Ame kae nènye? " hã o, elabena wonya be Aƒetɔ lae.
13 Yesu yi ɖatsɔ abolo la na wo, nenema kee wòtsɔ tɔmelã la hã na wo.
14 Esiae nye zi etɔ̃lia si Yesu ɖe eɖokui fia nusrɔ̃laawo le eƒe fɔfɔ tso ku me megbe.
15 Esi woɖu ŋdinu vɔ la, Yesu bia Simon Petro be: "Simon, Yohanes vi, èlɔ̃am wu esiawoa? "
Eɖo eŋu nɛ be: "Ɛ̃, Aƒetɔ, ènya be nyemelɔ̃a nu le gbɔwò o. "
Egblɔ nɛ be: "Nyi nye alẽviawo. " 16 Egabiae zi evelia be: "Simon, Yohanes vi, èlɔ̃ma? "
Eɖo eŋu nɛ be: "Ɛ̃, Aƒetɔ, ènya be nyemelɔ̃a nu le gbɔwò o. "
Egblɔ nɛ be: "Kplɔ nye alẽ sueawo. " 17 Egabiae zi etɔ̃lia be: "Simon, Yohanes vi, mèlɔ̃a nu le gbɔnye oa? "
Ete ɖe Petro dzi be ebia ye zi etɔ̃lia be: "Mèlɔ̃a nu le gbɔnye oa? " Eya ta eɖo eŋu nɛ be: "Aƒetɔ, ènya nuwo katã, ènyae be nyemelɔ̃a nu le gbɔwò o. "
Yesu gblɔ nɛ be: "Nyi nye alẽ sueawo. 18 Vavã, vavã mele egblɔm na wò be, esime mèkpɔ tsi alea o la, wò ŋutɔ èdoa awu heyia afi si nèdi.
Ke ne èku amegã la, àkɔ wò abɔwo dzi, eye ame bubu ado awu na wò, eye wòakplɔ wò ayi afi si mèdi o. " 19 Egblɔ esia tsɔ fia ku si ƒomevi ku ge Petro gbɔna atsɔ ado Mawu ɖe dzii.
Eya ta esi wògblɔ nya sia la, egblɔ nɛ be: "Nɔ yonyeme ɖaa. "
20 Esi Petro trɔ la, ekpɔ nusrɔ̃la si Yesu lɔ̃na vevie la wòdze wo yome; ame siae ziɔ ɖe eƒe akɔta le fiẽnuɖuɣia, eye wòbiae be: "Aƒetɔ, ame kae ade wò asi mahã? " 21 Eya ta esi Petro kpɔe la, ebia Yesu be: "Aƒetɔ, ke ame sia ya ɖe? " 22 Yesu gblɔ nɛ be: "Ne nye lɔlɔ̃nue wònye be wòanɔ anyi va se ɖe esime mava ɖe, afi kae wòka na wò? Wò ya yi edzi nànɔ yonyeme. " 23 Ale nya sia kaka ɖe nɔviawo dome be nusrɔ̃la ma maku o.
Gake Yesu megblɔ nɛ be maku o, ke boŋ egblɔ be: "Ne nye lɔlɔ̃nue wònye be wòanɔ anyi va se ɖe esime mava ɖe, afi kae wòka na wò? " 24 Nusrɔ̃la siae le ɖase ɖim le nu siawo ŋu, eyae ŋlɔ nu siawo, eye míenya be ɖase si wòɖina la nye nyateƒe.
25 Le nyateƒe me la, nu bubu geɖewo gali, siwo Yesu wɔ, eye ne ɖe woŋlɔ wo ɖi tsitotsito la, mesusu be xexe bliboa gɔ̃ hã mate ŋu akpɔ teƒe na agbalẽ siwo woaŋlɔ la o.
Dɔwɔwɔwo
1:1-26
Wokpɔe le ŋkeke blaeneawo me, eye wòƒo nu na wo tso Mawu Fiaɖuƒe la ŋu. 4 Esi wòkpe kpli wo la, ede se na wo be: "Migadzo le Yerusalem o, ke boŋ minɔ nu si ŋugbe Fofo la do, si ŋu nya miese tso gbɔnye la lalam; 5 elabena tsie Yohanes tsɔ nyrɔ amewo, ke le ŋkeke ʋɛ aɖewo megbe la, gbɔgbɔ kɔkɔe ye woatsɔ anyrɔ mi. " 6 Eya ta esi wokpe ta la, wobiae be: "Aƒetɔ, ɖe nègbugbɔ le fiaɖuƒe la ɖom anyi na Israel le ɣeyiɣi sia mea? " 7 Egblɔ na wo be: "Mehiã be mianya ɣeyiɣi alo azãgbe siwo Fofo la ɖo le eya ŋutɔ ƒe ŋusẽ nu la o.
8 Ke boŋ miaxɔ ŋusẽ ne gbɔgbɔ kɔkɔe la va mia dzi, eye mianye nye ɖasefowo le Yerusalem kple Yudea blibo la katã kple Samaria, va se ɖe anyigba ƒe seƒe ke. 9 Esi wògblɔ nya siawo vɔ, eye wole ekpɔm la, wokɔe yi dzi, eye alilikpo xe wo ŋkume.
10 Esi wokpɔtɔ nɔ dziŋgɔli me kpɔm gãa le ɣeyiɣi si me wòdzo yina la, kasia, ŋutsu evee nye esi le awu ɣiwo me va tɔ ɖe wo gbɔ 11 eye wobia wo be: "Galilea ŋutsuwo, nu ka tae mietɔ ɖi le dziƒo kpɔm? Yesu sia si woxɔ tso mia gbɔ yi dziƒo la, ava nenema ke abe ale si miekpɔe wòle dziƒo yim ene. " 12 Eye wotrɔ tso Amito la dzi yi Yerusalem. Amito la medidi tso Yerusalem gbɔ o, anɔ sabat ŋkeke ƒe azɔlizɔzɔ. 13 Esi woɖo dua me la, woyi dziƒoxɔ si me wonɔna la me. Ame siawoe nye Petro, Yohanes, Yakobo, Andrea, Filipo, Toma, Bartolomeo, Mateo, Yakobo si nye Alfeo vi, Simon veviedola la kple Yuda si nye Yakobo vi.
14 Ame siawo nɔ gbedodoɖa dzi kple tame ɖeka, wo kple nyɔnu aɖewo kpakple Yesu dada Maria kple Yesu nɔviŋutsuwo.
17 Elabena woxlẽe ɖe mía dome, eye wòkpɔ gome le subɔsubɔdɔ sia me. 18 (Nenem me sia tsɔ nu madzɔmadzɔ wɔwɔ ƒe fetu ƒle anyigba, eye esi wòge tsɔ ta va tu anyi la, eƒe ƒodo wó too, eye eƒe dɔmenuwo katã dudu ɖe anyi. 19 Ame siwo katã le Yerusalem la see, ale be wotsɔ ŋkɔ na anyigba ma le woƒe gbea me be Akeldama, si gɔmee nye "Ʋunyigba. ") 20 Elabena woŋlɔ ɖe Psalmowo me be: ‘Eƒe nɔƒe nazu aƒedo, eye ame aɖeke naganɔ eme o,’ eye ‘Ame bubu naxɔ eƒe dzikpɔkpɔdɔ la.’ 21 Eya ta ehiã be ŋutsu siwo dzea mía yome le ɣeyiɣi siwo katã me Aƒetɔ Yesu nɔ eƒe dɔwo wɔm le mía dome, 22 tso esime Yohanes nyrɔe va se ɖe gbe si gbe woxɔe tso mía gbɔ yi dziƒo la, ŋutsu siawo dometɔ ɖeka nazu ɖasefo kpe ɖe mía ŋu le eƒe tsitretsitsi la ŋu. " 23 Eya ta wotɔ asi ame eve dzi. Woawoe nye Yosef si woyɔna be Barsaba, si wogayɔna be Yusto, kple Matias. 24 Eye wodo gbe ɖa gblɔ be: "Oo Yehowa, wò ame si nya amewo katã ƒe dzi me, ɖe ame eve siawo dometɔ si nètia la fia, 25 be wòaxɔ ɖe subɔsubɔdɔ kple apostolonyenye sia, si gbɔ Yuda trɔ le helé eya ŋutɔ ƒe mɔ tsɔ la teƒe. " 26 Ale wodzidze nu ɖe wo dzi, eye nudzidze la dze Matias dzi, eye wobui kpe ɖe apostolo wuiɖekɛawo ŋu.
2:1-47
2 Le Pentekoste Ŋkekenyuia dzi la, wo katã woƒo ƒu ɖe teƒe ɖeka. 2 Kasia wose nane ƒe ɖiɖi tso dziƒo abe yaƒoƒo sesẽ aɖe ene, eye wòxɔ aƒe si me wole la katã me. 3 Eye wokpɔ nane si le abe dzoƒaɖewo ene la va dze ɖe wo dometɔ ɖe sia ɖe dzi ɖekaɖeka, 4 eye gbɔgbɔ kɔkɔe yɔ wo katã taŋ, eye wode asi gbe vovovowo dodo me, abe ale si gbɔgbɔ la dee nu na wo ene.
5 Ɣemaɣi la, Yudatɔ mawuvɔ̃la siwo tso dukɔ sia dukɔ me le dziƒoa te la nɔ Yerusalem. 6 Eya ta esi gbe sia ɖi la, ame gbogbo aɖe va ƒo ƒu, eye woƒe nu ku, elabena wo dometɔ ɖe sia ɖe see wole eya ŋutɔ degbe dom.
7 Le nyateƒe me la, wotsi yaa eye wogblɔ be: "Kpɔ ɖa, menye Galileatɔwoe ame siawo katã, siwo le nu ƒom la nye oa? 8 Ke aleke wɔ mía dometɔ ɖe sia ɖe le eya ŋutɔ degbe sem? 9 Partiatɔwo, Mediatɔwo, Elamtɔwo, ame siwo tso Mesopotamia, Yudea, Kapadokia, Ponto, Asia nutowo me, 10 Frigia, Pamfilia, Egipte, Libia nuto siwo le Kirene gbɔ, kple amedzro siwo tso Roma, Yudatɔwo kple ame siwo trɔ dzi me zu Yudatɔwo siaa, 11 Kretatɔwo, kple Arabiatɔwo, wole nu ƒom tso Mawu ƒe nu dzɔtsuwo ŋu le mía degbe me míele sesem. " 12 Ɛ̃, wo katã woƒe mo wɔ yaa, wotɔtɔ, eye wonɔ wo nɔewo biam be: "Nu sia gɔme ɖe? " 13 Ke ame bubuwo ɖu fewu le wo ŋu gblɔ be: "Wain yeyee le wo mum. "
14 Ke Petro kple Ame Wuiɖekɛawo tsi tsitre, eye wòkɔ gbe dzi ƒo nu na wo be: "Yudea ŋutsuwo kple mi Yerusalem nɔlawo katã, minya esia, eye miɖo to miase nye nyawo.
15 Le nyateƒe me la, menye ahae ame siawo mu abe ale si miele esusum ene o, elabena ŋkekea ƒe gaƒoƒo etɔ̃lia koe nye esia. 16 Ke boŋ nya si wogblɔ ɖi to nyagblɔɖila Yoel dzie nye esi: 17 ‘Mawu gblɔ be, "Le ŋkeke mamlɛawo me la, matrɔ nye gbɔgbɔ la ƒe ɖe akɔ ɖe ŋutilã ƒomeviwo katã dzi, eye mia viŋutsuwo kple mia vinyɔnuwo agblɔ nya ɖi, miaƒe ɖekakpuiwo akpɔ ŋutegawo, eye miaƒe amegãɖeɖiwo aku drɔ̃ewo, 18 eye matrɔ nye gbɔgbɔ la ƒe ɖe akɔ ɖe nye kluviwo kple nye kosiwo gɔ̃ hã dzi le ŋkeke mawo me, eye woagblɔ nya ɖi.
19 Mana nukunuwo nadze le dziƒo kple dzesiwo le anyigba dzi, ʋu kple dzo kpakple dzudzɔ babla kɔtɔɔ. 20 Ɣe ado viviti, eye ɣleti azu ʋu, hafi Yehowa ƒe ŋkeke gã si nye atsyɔ̃ŋkeke la nava ɖo.
21 Eye ame sia ame si yɔa Yehowa ƒe ŋkɔ la, woaɖee. " ’
22 "Israel ŋutsuwo, mise nya siawo: Yesu, Nazaretetɔ la, nye ame si Mawu ɖe fia mi gaglãa. Mawu to ŋusẽdɔwo, nukunuwo kple dzesi siwo wòwɔ to edzi le mia dome la dzi ɖee fia, abe ale si miawo ŋutɔwo mienyae ene. 23 Ame sia, si wode asi le Mawu ƒe tameɖoɖo kple nunyanya do ŋgɔ nu la, mieto sedzimawɔlawo dzi hee ɖe ati ŋu, eye miewui. 24 Ke Mawu fɔe ɖe tsitre esi wòɖee tso ku me, elabena ku mete ŋu yi edzi lée ɖi o.
25 Elabena David gblɔ le eŋu be: ‘Metsɔa Yehowa ɖoa ŋkunyeme ɖaa, elabena ele nye ɖusime, be magaʋã akpɔ o.
26 Esia tae nye dzi kpɔ dzidzɔ, eye nye aɖe tso aseye. Eye manɔ mɔkpɔkpɔ me; 27 elabena màgblẽm ɖe Tsiẽƒe o, eye màɖe mɔ be ame si wɔa nuteƒe na wò la nanyunyɔ o.
28 Èna menya agbemɔ la; àtsɔ dzidzɔ gã aɖi ƒo nam le ŋkuwòme.’
29 "Ŋutsuwo, nɔviwo, mina maƒo nu na mi faa tso tɔgbui David ŋu, be eku, eye woɖii, eye eƒe yɔdo le mía dome va se ɖe egbe sia.
30 Esi wònye nyagblɔɖila eye wònya be Mawu do ŋugbe na ye heka atam tsɔ ɖo kpe edzi be yeana yeƒe dzidzimeviwo dometɔ ɖeka nanɔ yeƒe fiazikpui dzi ta la, 31 ekpɔ Kristo la ƒe tsitretsitsi do ŋgɔ, eye wòƒo nu tso eŋu be womegblẽe ɖe Tsiẽƒe o, eye eƒe ŋutilã hã menyunyɔ o.
32 Mawu fɔ nenem Yesu sia ɖe tsitre, eye mí katã míenye esia ƒe ɖasefowo.
33 Eya ta esi wodoe ɖe dzi wòyi ɖale Mawu ƒe ɖusime, eye wòxɔ gbɔgbɔ kɔkɔe si ŋugbe wodo la tso Fofo la gbɔ ta la, etrɔ nu si kpɔm miele hele sesem la kɔ ɖi.
34 Elabena David melia yi dziƒo o, ke boŋ eya ŋutɔ gblɔ be, ‘Yehowa gblɔ na nye Aƒetɔ be: "Bɔbɔ nɔ nye ɖusime, 35 va se ɖe esime matsɔ wò futɔwo awɔ wò afɔɖodzinui. " ’ 36 Eya ta Israel ƒe aƒe blibo la nanyae nyuie be, Mawu ɖo Yesu sia si miehe ɖe ati ŋu la wòzu Aƒetɔ kple Kristo. "
37 Esi wose nya siawo la, etɔ dzi na wo, eye wogblɔ na Petro kple apostolo susɔeawo be: "Ŋutsuwo, nɔviwo, nu kae míawɔ? " 38 Petro gblɔ na wo be: "Mitrɔ dzi me, eye mina woanyrɔ mia dometɔ ɖe sia ɖe ɖe Yesu Kristo ƒe ŋkɔ me be woatsɔ miaƒe nu vɔ̃wo ake mi, eye miaxɔ gbɔgbɔ kɔkɔe ƒe nunana faa la.
39 Elabena miawo kple mia viwo kpakple ame siwo katã le adzɔge ʋĩi, ame siwo katã Yehowa mía Mawu la ayɔ va eɖokui gbɔ la, tɔe nye ŋugbedodo la. " 40 Eye wògagblɔ nya bubu geɖewo tsɔ ɖi ɖase na wo tsitotsito, eye wòyi edzi xlɔ̃ nu wo be: "Mina woaɖe mi tso dzidzime gɔglɔ̃ sia me. " 41 Ale wonyrɔ ame siwo xɔ eƒe nya la kple dzi blibo, eye wotsɔ ame anɔ akpe etɔ̃ kpe ɖe wo ŋu gbe ma gbe.
42 Eye woyi edzi lé fɔ ɖe apostoloawo ƒe nufiafiawo ŋu vevie, wodea ha ɖekae, ɖua nu ɖekae, eye wonɔa gbedodoɖa dzi.
43 Nyateƒee, vɔvɔ̃ ɖo amewo katã, eye nukunu kple dzesi geɖewo nɔ eme vam to apostoloawo dzi.
44 Ame siwo katã va zu xɔsetɔwo la nɔ afi ɖeka, eye wowɔa nuwo katã ɖe du, 45 wodzraa woƒe nunɔamesiwo kple woƒe nuwo, eye womaa nu siwo wokpɔ la na wo katã, ame sia ame ɖe eƒe hiahiã nu. 46 Eye wonɔa gbedoxɔa me gbe sia gbe kple tame ɖeka, woɖua nu le aƒe vovovowo me, eye wotsɔa dzidzɔ gã kple dzimekɔkɔ maa woƒe nuɖuɖu kple wo nɔewo faa, 47 nɔa Mawu kafum, eye dukɔ blibo la vea wo nu. Azɔ hã, Yehowa tsɔa ame siwo xɔm wole ɖe agbe la kpena ɖe wo ŋu gbe sia gbe.
3:1-26
3 Esi Petro kple Yohanes yina ɖe gbedoxɔa me le gaƒoƒo asiekelia dzi le gbedoɖaɣi la, 2 wokɔ ŋutsu aɖe si nye tekunɔ tso esime wodzii la va yi. Wokɔnɛ va dana ɖe gbedoxɔa ƒe agbo si woyɔna be Agbo Nyui la nu gbe sia gbe, ne wòabia nu ame siwo yina ɖe gbedoxɔa me. 3 Esi wòkpɔ Petro kple Yohanes wole gegem ɖe gbedoxɔa me la, ebia wo be woakpɔ nublanui na ye ana nane ye.
4 Ke Petro kple Yohanes kpɔ eƒe ŋkume dũu eye Petro gblɔ be: "Kpɔ mí ɖa. " 5 Eya ta efɔ ŋku ɖe wo dzi gãa hele mɔ kpɔm be yeakpɔ nane tso wo gbɔ.
6 Ke Petro gblɔ nɛ be: "Klosalo kple sika mele asinye o, ke nu si le asinye la, eyae mana wò: Le Yesu Kristo, Nazaretetɔ la, ƒe ŋkɔa me la, zɔ azɔli! " 7 Ale wòlé eƒe nuɖusi be wòatso ɖe tsitrenu.
Enumake ŋusẽ ɖo eƒe afɔ kple eƒe afɔkɔewo ŋu; 8 eye wòti kpo tsi tsitre hete azɔli zɔzɔ, eye wòge ɖe gbedoxɔa me kpli wo le zɔzɔm le kpo tim le Mawu kafum. 9 Eye amewo katã kpɔe wòle zɔzɔm hele Mawu kafum.
10 Wokpɔe dze sii be eyae nye ŋutsu si nɔa anyi ɖe gbedoxɔ ƒe Agbo Nyui la nu nɔa nu biam, ale woƒe mo wɔ yaa, eye gbɔgblɔ bu ɖe wo, le nu si dzɔ la ta.
11 Ke esi ŋutsua lé ɖe Petro kple Yohanes ŋu goŋgoŋ la, amewo katã ƒu du va ƒo ƒu ɖe wo ŋu le teƒe si woyɔna be Salomo ƒe Akpata la me, eye woƒe nu ku.
12 Esi Petro kpɔ esia la, egblɔ na ameawo be: "Israel ŋutsuwo, nu ka tae nu sia le nuku wɔm na mi ale, alo nu ka tae miefɔ ŋku ɖe mía dzi, abe míawo ŋutɔwo ƒe ŋusẽ alo mawusosroɖae na wòzɔ azɔli ene? 13 Abraham kple Isak kpakple Yakob ƒe Mawu, mía tɔgbuiwo ƒe Mawu la, do eƒe Subɔla, Yesu, ɖe dzi, ame si miawo miede asi hegbe nu le egbɔ le Pilato ŋkume, togbɔ be eɖoe be yeaɖe asi le eŋu hafi. 14 Ɛ̃, miegbe nu le kɔkɔetɔ kple dzɔdzɔetɔ ma gbɔ, eye miebia be woaɖe asi le ŋutsu si nye amewula boŋ ŋu na mi, 15 eye miewu Kplɔla Vevitɔ si naa agbe la boŋ.
Ke Mawu fɔe ɖe tsitre tso ame kukuwo dome, eye míenye nu sia ŋuti ɖasefowo. 16 Eƒe ŋkɔ, kple ŋkɔ sia si dzi míexɔ se la, mee ŋusẽ ɖo ŋutsu sia si kpɔm miele henya nyuie la ŋu le.
17 Ke azɔ nɔviwo, menya be nu si miewɔ la, miewɔe le manyamanya me, abe miaƒe dziɖulawo ke ene. 18 Ke mɔ sia dzie Mawu to na nya siwo wògblɔ do ŋgɔ to nyagblɔɖilawo ƒe nu me be yeƒe Kristo la akpe fu la va eme.
19 "Eya ta mitrɔ dzi me, eye migbugbɔ, ne woatutu miaƒe nu vɔ̃wo ɖa, ale be miakpɔ dzidzemeɣiwo tso Yehowa ŋutɔ gbɔ, 20 ne wòaɖo Kristo si wòtia na mi la ɖa, si nye Yesu. 21 Ele be dziƒo naxɔ ame sia ɖi, va se ɖe ɣeyiɣi si me woaɖɔ nuwo katã ɖo, abe ale si Mawu gblɔe to eƒe blema nyagblɔɖila kɔkɔewo ƒe nu me ene.
Miɖo toe le nya siwo katã wòagblɔ na mi la me. 23 Le nyateƒe me la, ame sia ame si maɖo to Nyagblɔɖila ma o la, woatsrɔ̃e ɖa keŋkeŋ le dukɔ la dome.’ 24 Eye nyagblɔɖila siwo katã nɔ anyi tso Samuel dzi, kple ame siwo katã va ɖe eyome la dometɔ geɖe, gblɔ nya ɖi le ŋkeke siawo hã ŋuti.
25 Miawoe nye nyagblɔɖilawo kple nu, si Mawu bla kple mia tɔgbuiwo la ƒe viwo, esi wògblɔ na Abraham be: ‘Eye to wò dzidzimevi la dzi woayra anyigbadziƒomewo katã.’ 26 Esi Mawu na eƒe Subɔla la do vɔ la, miawo gbɔe wòdɔe ɖo gbã be wòatrɔ mia dometɔ ɖe sia ɖe ɖa tso miaƒe nuwɔna vɔ̃ɖiwo gbɔ, ne wòayra mi. "
4:1-37
4 Ke esi ame eveawo le nu ƒom na ameawo la, nunɔlawo ƒe tatɔwo kple gbedoxɔa dzi kpɔlawo ƒe amegã kpakple Zadukitɔwo va do ɖe wo dzi. 2 Wodo dziku ɖe apostoloawo ŋu be wole nu fiam ameawo, eye wole egblɔm le dutoƒo be Yesu fɔ tso ku me. 3 Eya ta wolé wo de gaxɔ me va se ɖe esime ŋu ke, elabena fiẽsi ɖo xoxo.
4 Ke ame siwo se nuƒoa la dometɔ geɖewo xɔe se, eye ŋutsuawo ƒe xexlẽme ade ame akpe atɔ̃.
5 Esi ŋu ke la, woƒe dziɖulawo, amegãwo kple agbalẽfialawo va kpe ta le Yerusalem, 6 hekpe ɖe nunɔlawo ƒe tatɔ Ana, Kayafa, Yohanes, Aleksandro kple nunɔlawo ƒe tatɔ la ƒe ƒometɔwo katã ŋu. 7 Wona Petro kple Yohanes va tsi tsitre ɖe wo dome, eye wobia wo be: "Ŋusẽ kae mietsɔ wɔ nu sia, eye ame ka ƒe ŋkɔ mee miewɔe le? " 8 Ale Petro, ame si gbɔgbɔ kɔkɔe yɔ fũu la, gblɔ na wo be: "Mi dukɔ la ƒe dziɖulawo kple amegãwo, 9 ne wole nya biam mí egbea le dɔ nyui si míewɔ na tekunɔ aɖe ta, eye miedi be yewoanya ame si na ŋutsu sia haya la, 10 ekema mia kple Israel dukɔ blibo la katã minyae be, Yesu Kristo, Nazaretetɔ la, ame si miawo miehe ɖe ati ŋu, gake Mawu fɔe ɖe tsitre tso ame kukuwo dome la, eya ƒe ŋkɔ mee ŋutsu sia ƒe lãme sẽ le eye wòle tsitre ɖe mia ŋkume.
11 Esiae nye ‘kpe si mi xɔtulawo miebu ɖe naneke me o, si va zu dzogoedzikpe vevitɔ la.’ 12 Gawu la, xɔxɔ la megale ame bubu aɖeke me o, elabena ŋkɔ bubu aɖeke mele dziƒoa te, si wona amegbetɔwo, si dzi míato akpɔ xɔxɔ o. "
13 Ke esi wokpɔ ale si Petro kple Yohanes ƒo nu kakaɖedzitɔe, evɔ wonya be womenya agbalẽ o, eye wonye ame tsɛwo la, woƒe mo wɔ yaa ŋutɔ.
Ale wova dze sii be wonɔ Yesu ŋu. 14 Esi wole ame si woda dɔ na la kpɔm wòle tsitre ɖe wo gbɔ ta la, nya aɖeke megale wo si woagblɔ ɖe wo ŋu o. 15 Eya ta woɖe gbe na wo be woado le Sanhedrin takpexɔ la me, eye wode adaŋu kple wo nɔewo 16 gblɔ be: "Nu kae míawɔ ame siawo?
Elabena vavãe, wowɔ dzesi gã aɖe to wo dzi, eye Yerusalem nɔlawo katã kpɔe, eye míate ŋu asẽ nu le eŋu o. 17 Gake be wòagakaka ɖe edzi geɖe wu le dukɔ la dome o la, mina míado ŋɔdzi na wo vevie be woagaƒo nu na ame aɖeke le ŋkɔ sia dzi azɔ o. "
18 Ale woyɔ wo vɛ, eye wode se na wo be woagagblɔ nya aɖeke kura alo afia nu le Yesu ƒe ŋkɔ me azɔ o.
19 Ke Petro kple Yohanes ɖo eŋu na wo be: "Ne edzɔ le Mawu ŋkume be míaɖo to miawo wu Mawu la, miawo ŋutɔwo mibu eŋu kpɔ. 20 Ke míawo ya míate ŋu adzudzɔ nuƒoƒo le nu siwo míekpɔ kple nu siwo míese la ŋu o. " 21 Eya ta esi wogado ŋɔdzi na wo ɖe edzi vɔ la, woɖe asi le wo ŋu, le esi womekpɔ naneke si dzi woanɔ te ɖo ahe to na wo o ta, elabena ameawo katã le Mawu kafum le nu si dzɔ la ta. 22 Elabena ame si woda dɔa na nukutɔe la xɔ wu ƒe blaene.
23 Esi woɖe asi le wo ŋu la, woyi wo tɔwo gbɔ, eye woka nya siwo nunɔlawo ƒe tatɔwo kple amegãwo gblɔ na wo la ta na wo. 24 Esi wosee la, wo katã wokɔ gbe dzi na Mawu ɖekae gblɔ be:
"Aƒetɔ Dziɖulagã, wòe nye Ame si wɔ dziƒo kple anyigba kple atsiaƒu kple wo me nuwo katã, 25 eye nèto gbɔgbɔ kɔkɔe la dzi na mía tɔgbui David, wò subɔla gblɔ ɖi be: ‘Nu ka tae dukɔwo le nyanyram, eye amewo le adaŋu dem dzodzro? 26 Anyigbadzifiawo tso, eye dziɖulawo ƒo takpli ɖe Yehowa kple eƒe amesiamina la ŋu.’ 27 Elabena le nyateƒe me la, Herodes kple Pontio Pilato kpakple dukɔwo me tɔwo kple Israel dukɔwo ƒo ƒu ɖekae ɖe du sia me ɖe wò subɔla kɔkɔe Yesu, si nèsi ami na la ŋu, 28 be woawɔ nu si nèɖo ɖi do ŋgɔ be wòadzɔ le wò ŋusẽ kple lɔlɔ̃nu me la.
29 Ke azɔ Yehowa, kpɔ woƒe ŋɔdzidonamewo ɖa, eye nàna wò kluviwo nayi edzi agblɔ wò nya la kple dzideƒo geɖe, 30 esi nèdo wò asi ɖa hena amewo kpɔ dɔyɔyɔ, eye dzesiwo kple nukunuwo le eme vam to wò subɔla kɔkɔe Yesu ƒe ŋkɔ dzi. " 31 Esi woƒo koko vevie alea vɔ la, teƒe si woƒo ƒu ɖo la ʋuʋu, eye gbɔgbɔ kɔkɔe la yɔ wo katã fũu, eye wole Mawu ƒe nya la gblɔm dzinɔameƒotɔe.
32 Ame gbogbo siwo xɔe se la hã ƒe dzi kple luʋɔ wɔ ɖeka, eye wo dometɔ ɖeka pɛ hã megblɔna be nu siwo le ye si la nye ye ŋutɔ ye tɔ o, ke boŋ wowɔa nuwo katã ɖekae. 33 Eye apostoloawo tsɔ ŋusẽ gã yi edzi le ɖase ɖim le Aƒetɔ Yesu ƒe tsitretsitsi la ŋu, eye Mawu ve wo katã nu geɖe.
34 Nyateƒee, hiã metu ame aɖeke le wo dome o, elabena ame siwo katã si anyigba alo aƒe le la dzraa wo, eye wotsɔa ga si wokpɔ la vanɛ, 35 eye wotsɔa wo va dana ɖe apostoloawo ƒe afɔnu.
Azɔ womanɛ na ame sia ame ɖe eƒe hiahiã nu. 36 Eye Yosef, si apostoloawo gayɔna be Barnaba (si gɔmee nye "Akɔfafavi "), eye wònye Lewitɔ, Kipro vidzidzi, 37 si si anyigba aɖe le la, dzrae, eye wòtsɔ ga la va da ɖe apostoloawo ƒe afɔnu.
5:1-42
5 Ke ŋutsu aɖe si ŋkɔe nye Anania kple srɔ̃a Safira dzra woƒe nunɔamesi aɖe. 2 Gake ŋutsua tsɔ ga la ƒe ɖe ɣla, srɔ̃a hã nya nu tso eŋu, eye wòtsɔ eƒe ɖe ko va da ɖe apostoloawo ƒe afɔnu.
3 Ke Petro gblɔ be: "Anania, nu ka tae Satana na nèdo dzi da alakpa na gbɔgbɔ kɔkɔe la, eye nètsɔ anyigbaa ƒe ga la ƒe ɖe ɣla? 4 Zi ale si wòkpɔtɔ le asiwò la, menye tɔwò ko wònye oa? Eye esi nèdzrae vɔ la, ɖe megakpɔtɔ le wò ŋusẽ te oa? Nu ka tae nèɖo nu sia le wò dzi me? Menye amewoe nèda alakpa na o, ke boŋ Mawue. " 5 Esi Anania se nya siawo la, emu dze anyi enumake, eye wòku. Ale vɔvɔ̃ gã aɖe dze ame siwo katã se eŋunya la dzi.
6 Eye ɖekakpuiawo tso, woxatsa avɔ ɖe eŋu, eye wokɔe do go yi ɖaɖi.
7 Anɔ gaƒoƒo etɔ̃ megbe la, srɔ̃a hã va do, gake menya nu si dzɔ o. 8 Petro gblɔ nɛ be: "Gblɔe nam, home siae mi ame evea miedzra anyigba laa? " Egblɔ be: "Ɛ̃, home mae. " 9 Eya ta Petro gblɔ nɛ be: "Nu ka tae mi ame evea miewɔ ɖeka be miado Yehowa ƒe gbɔgbɔ la kpɔ? Kpɔ ɖa! Ame siwo ɖi srɔ̃wò la ƒe afɔwo le ʋɔtrua nu; woakɔ wò hã ado goe. " 10 Enumake emu dze anyi ɖe eƒe afɔnu, eye wòku. Esi ɖekakpuiawo ge ɖe eme la, wokpɔe be eku, eye wokɔe do go yi ɖaɖi ɖe srɔ̃a xa.
11 Ale vɔvɔ̃ gã aɖe dze hame blibo la kple ame siwo katã se nya siawo la dzi.
12 Wonɔ dzesi kple nukunu geɖewo hã wɔm le dukɔ la dome to apostoloawo dzi; eye wo katã wokpea ta le Salomo ƒe Akpata la me kple tame ɖeka.
13 Nyateƒee, dzi menɔ ame susɔeawo dometɔ aɖeke ƒo be wòawɔ ɖeka kpli wo o; gake ameawo kafua wo. 14 Gawu la, ame siwo xɔ Aƒetɔ la dzi se la nɔ dzidzim ɖe edzi, wonye ŋutsuwo kple nyɔnuwo ƒe ha gã aɖe. 15 Amewo kɔa dɔnɔwo va dana ɖe ablɔwo me gɔ̃ hã, eye wotsɔa wo mlɔa abati suewo kple abawo dzi le afi ma, ale be ne Petro va yina la, eƒe vɔvɔli ya teti nadze wo dometɔ aɖewo dzi.
16 Ame gbogbo aɖewo hã tsoa du siwo ƒo xlã Yerusalem me vana, eye wokɔa dɔnɔwo kple ame siwo gbɔgbɔ makɔmakɔwo le fu ɖem na la vanɛ, eye wodaa gbe le wo katã ŋu.
17 Ke nunɔlagã la kple eŋume siwo nye Zadukitɔwo ƒe kɔmama la me tɔ siwo yɔ fũu kple ŋuʋaʋã la, tso. 18 Eye wolé apostoloawo de dua ƒe gaxɔ me.
19 Ke le zã me la, Yehowa ƒe dɔla va ʋu gaxɔ la ƒe ʋɔtruwo, eye wòkplɔ wo do goe hegblɔ na wo be: 20 "Miyi ɖatsi tsitre ɖe gbedoxɔa me, ne mianɔ agbe sia ŋu nyawo katã gblɔm na amewo. " 21 Esi wose esia la, woyi gbedoxɔa me ŋdi kanya, eye wode asi nufiafia me.
Ke esi nunɔlagã la kple eŋumewo va ɖo la, woyɔ Sanhedrin blibo la kple Israel-viwo ƒe ametsitsiawo ƒe ha blibo la ƒo ƒu, eye wodɔ amewo ɖe gaxɔa me be woakplɔ apostoloawo vɛ.
22 Ke esi atikplɔtɔawo ɖo afi ma la, womekpɔ wo le gaxɔa me o. Eya ta wotrɔ gbɔ va ka nya la ta 23 be: "Míekpɔ gaxɔ la wòle tutu nyuie, eye dzɔlawo hã le tsitre ɖe ʋɔtruawo nu, ke esi míeʋui la, míekpɔ ame aɖeke le eme o. " 24 Esi gbedoxɔdzikpɔlawo ƒe amegã kple nunɔlawo ƒe tatɔwo se nya siawo la, wotɔtɔ le nya siawo ŋu le nu si ava do tso eme la ŋu.
25 Ke ame aɖe va gblɔ na wo be: "Mikpɔ ɖa! Ŋutsu siwo mielé de gaxɔ me lae nye ema tɔ ɖe gbedoxɔa me le nu fiam amewo. " 26 Ale dzikpɔlawo ƒe amegã la kple eƒe atikplɔtɔawo yi ɖakplɔ wo vɛ, ke menye kple sesẽ o, elabena wole vɔvɔ̃m be dukɔa ava ƒu kpe yewo.
27 Eya ta wokplɔ wo va tsi tsitre ɖe Sanhedrin la ŋkume. Eye nunɔlagã la bia gbe wo 28 eye wògblɔ be: "Míede se na mi eme kɔ nyuie be miagayi edzi anɔ nu fiam le ŋkɔ sia dzi o, gake miena miaƒe nufiafia xɔ Yerusalem katã kpe ɖo, eye mieɖoe kplikpaa be yewoahe ŋutsu sia ƒe ʋu ava mía dzi. " 29 Petro kple apostolo bubuawo ɖo eŋu be: "Ele be míaɖo to Mawu abe dziɖula ene wu amewo.
30 Mía tɔgbuiwo ƒe Mawu la fɔ Yesu ɖe tsitre, ame si miawo miewu esi miehee ɖe ati ŋu. 31 Mawu do ame sia ɖe dzi le eƒe ɖusime wòzu Kplɔla Vevitɔ kple Ðela, be wòana Israel natrɔ dzi me, eye woatsɔ nu vɔ̃wo ake.
32 Eye míawoe nye nu siawo ŋuti ɖasefowo, eye gbɔgbɔ kɔkɔe si Mawu na ame siwo ɖoa toe abe dziɖula ene la hã ɖia ɖase. "
33 Esi wose esia la, eku dzi na wo vevie, eye wodi be yewoawu wo.
34 Ke Farisitɔ aɖe si ŋkɔe nye Gamaliel, eye wònye Sefiala si ŋu ameawo katã dea bubui la, tsi tsitre le Sanhedrin la, eye wòɖe gbe be woakplɔ ŋutsuawo ado goe vie. 35 Eye wògblɔ na etɔwo be: "Israel ŋutsuwo, mikpɔ mia ɖokui dzi nyuie le nu si ɖom miele be yewoawɔ ame siawo la ŋu.
36 Le kpɔɖeŋu me, hafi ŋkeke siawo naɖo la, Teuda va do nɔ gbɔgblɔm be yenye ame aɖe, eye ame siwo anɔ alafa ene ye nɔ eƒe ha la me.
Ke wowui, eye ame siwo katã dze eyome la ka hlẽ, eye wo nu va yi. 37 Eya megbe Yuda Galileatɔ la hã va do le ŋkɔŋɔŋlɔ ƒe ŋkekeawo me, eye wòhe amewo ɖe eɖokui ŋu.
Elabena ne amewo gbɔe ɖoɖo sia alo dɔ sia tso la, ekema eme ava gblẽ; 39 ke ne Mawu gbɔe wòtso la, miate ŋu agblẽ eme o. Ne menye nenema o la, ava dze abe ɖe miele avu wɔm kple Mawu ŋutɔ ene. " 40 Ale woxɔ aɖaŋu si wòɖo la, eye woyɔ apostoloawo vɛ, ƒo wo, eye wode se na wo be woadzudzɔ nuƒoƒo le Yesu ƒe ŋkɔ me, eye woɖe asi le wo ŋu wodzo.
41 Eya ta wodzo le Sanhedrin la ŋkume, eye wonɔ dzidzɔ kpɔm be wobu yewo be yewodze woado vlo yewo le eƒe ŋkɔ la ta. 42 Eye gbe sia gbe woyi edzi nɔ nu fiam henɔ nya nyui la gblɔm le Kristo la, si nye Yesu ŋu madzudzɔmadzudzɔe le gbedoxɔa me kple aƒe me yi aƒe me.
6:1-15
6 Ke le ŋkeke mawo me esi nusrɔ̃lawo nɔ agbɔ sɔm ɖe edzi la, Yudatɔ Helagbe dolawo nɔ liʋiliʋĩ lĩm le Yudatɔ Hebrigbe dolawo ŋu, elabena wogblẽa woƒe ahosiwo ɖi le gbe sia gbe nuɖuɖu la mama me.
2 Eya ta Ame Wuieveawo yɔ nusrɔ̃lawo va ƒo ƒu hegblɔ na wo be: "Masɔ be míagblẽ Mawu ƒe nya la ɖi anɔ nuɖuɖu mam le kplɔ̃ ŋu o.
3 Eya ta nɔviwo, mitia ŋutsu adre tso mia dome, ame siwo dzi woate ŋu aka ɖo, siwo gbɔgbɔ kple nunya yɔ fũu, ne míatsɔ aɖo dɔ vevi sia nu; 4 ke míawo la, míalé fɔ ɖe gbedodoɖa kple mawunya la fiafia ŋu. " 5 Nya si wogblɔ la dze ameha bliboa ŋu, eye wotia Stefano, ame si si xɔse sẽŋu le eye gbɔgbɔ kɔkɔe la yɔe fũu, kple Filipo, Prokoro, Nikano, Timon, Parmena kpakple Nikolao si tso Antiokia, ame si trɔ dzi me zu Yudatɔ. 6 Wokplɔ wo va apostoloawo ŋkume, eye esi wodo gbe ɖa vɔ la, woda woƒe asiwo ɖe wo dzi.
7 Ale Mawu ƒe nya la yi edzi nɔ ta kekem, eye nusrɔ̃lawo ƒe xexlẽme nɔ dzidzim ɖe edzi ŋutɔ le Yerusalem; eye nunɔla gbogbo aɖewo hã va zu xɔsetɔwo.
8 Ke Stefano, ame si nu Mawu ve eye wòna ŋusẽ geɖe la, nɔ nukunu kple dzesi gãwo wɔm le ameawo dome.
9 Ke ŋutsu siwo nye Ablɔɖexɔlawo Ƒe Ƒuƒoƒe la me tɔ aɖewo kple Kirenetɔwo, Aleksandriatɔwo, kpakple ame siwo tso Kilikia kple Asia la, dometɔ aɖewo tso be yewoahe nya kple Stefano. 10 Gake womete ŋu nɔ te ɖe nunya kple gbɔgbɔ si wòtsɔ le nu ƒomee la nu o.
11 Eya ta wode nya ŋutsu aɖewo nu le adzame be woagblɔ be: "Míesee wòle busunyawo gblɔm ɖe Mose kple Mawu ŋu. " 12 Eye wode zi ameha la kple amegãwo kpakple agbalẽfialawo me, ale wova do ɖe edzi le vo me, lée sesẽe hekplɔe yi Sanhedrin la. 13 Eye wokplɔ aʋatsoɖasefowo vɛ, ame siwo va gblɔ be: "Ame sia medzudzɔ nuƒoƒo tsi tre ɖe kɔkɔeƒe sia kple Se la ŋu o. 14 Le kpɔɖeŋu me, míesee wògblɔ be Yesu Nazaretetɔ la agbã teƒe sia, eye wòatrɔ kɔnu siwo Mose tsɔ de asi na mí la. "
15 Esi ame siwo katã bɔbɔ nɔ Sanhedrin la fɔ ŋku ɖe edzi gãa la, wokpɔe be eƒe mo le abe mawudɔla ƒe mo ene.
7:1-60
7 Ke nunɔlagã la biae be: "Nya siawo le emea? " 2 Stefano ɖo eŋu be: "Ŋutsuwo, nɔviwo kple fofowo, miɖo tom.
Ŋutikɔkɔe ƒe Mawu la ɖe eɖokui fia mía tɔgbui Abraham esi wònɔ Mesopotamia, hafi wòva ʋu yi Haran, 3 eye wògblɔ nɛ be: ‘Ʋu le mia denyigba dzi kple wò ƒometɔwo gbɔ ne nàyi anyigba si mafia wò la dzi.’ 4 Ale wòdzo le Kaldeatɔwo ƒe anyigba dzi va nɔ Haran.
Eye le fofoa ƒe ku megbe la, Mawu na wòʋu va anyigba sia, si dzi miele fifia la dzi. 5 Gake mena domenyinu aɖekee le edzi o, ao, mena afɔ ɖeka ƒe kekeme teti hãe o; gake edo ŋugbe nɛ be yeatsɔe anɛ wòazu etɔ, eye emegbe yeatsɔe ana eƒe dzidzimeviwo, evɔ vi aɖeke menɔ esi ɣemaɣi o.
6 Ke Mawu gblɔ nɛ hã be eƒe dzidzimeviwo ava zu amedzrowo le dzronyigba dzi, eye anyigba ma dzi tɔwo awɔ wo kluviwoe, eye woawɔ fu wo ƒe alafa ene sɔŋ. 7 Mawu gblɔ be, ‘Madrɔ̃ ʋɔnu dukɔ ma si woanye kluviwo na la, eye le nu siawo megbe la, woadzo, eye woasubɔm le teƒe sia.’
8 "Ebla nu kplii, si ƒe dzesidenue nye aʋatsotso, eya ta esi wòdzi Isak la, etso aʋa nɛ le ŋkeke enyia gbe.
Isak dzi Yakob, eye Yakob hã dzi ƒome wuieveawo tɔgbuiwo. 9 Ke mía tɔgbui siawo ʋã ŋu Yosef, wodzrae eye wokplɔe yi Egipte. Gake Mawu nɔ kplii, 10 eye wòɖee tso eƒe xaxawo katã me, eve enu, eye wòna nunyae le Egipte-fia Farao ŋkume. Eye Farao ɖoe dziɖula ɖe Egipte kple eƒe aƒe blibo la katã dzi.
11 Ke dɔ va to le Egipte bliboa kple Kanaan, xaxa gã aɖe ŋutɔe wònye, eye mía tɔgbuiwo mekpɔ nuɖuɖu aɖeke o.
12 Ke Yakob se be nuɖuɖu le Egipte, eye wòdɔ mía tɔgbuiwo ɖa zi gbãtɔ. 13 Esi woyi zi evelia la, Yosef ɖe eɖokui fia nɔviawo, ale Farao hã va nya Yosef ƒe ƒomea.
14 Ale Yosef dɔ woyi ɖakplɔ fofoa Yakob kple eƒe ƒometɔwo katã tso afi ma vɛ; wo katã wole ame blaadre vɔ atɔ̃.
15 Eya ta Yakob ʋu yi Egipte, eye afi mae eya kple mía tɔgbuiwo ku ɖo. 16 Eye wokɔ wo yi Sekem hetsɔ wo mlɔ yɔdo si Abraham tsɔ klosalo ƒle le Hamor viwo si le Sekem la me.
17 "Esi ɣeyiɣi la gogo be ŋugbe si Mawu do na Abraham nava eme la, dukɔ la dzi hesɔ gbɔ ɖe edzi le Egipte, 18 va se ɖe esime fia bubu aɖe va ɖu Egipte dzi, si menya Yosef o. 19 Ame sia ɖo tame vɔ̃ ɖe míaƒe ƒome la ŋu, eye wòzi vifofowo dzi madzemadzee be woagblẽ woƒe vidzĩwo ɖi ne woaku.
20 Ɣemaɣie wodzi Mose, edze ɖeka ŋutɔ le Mawu ŋkume. Eye wona noe le fofoa ƒe me ɣleti etɔ̃. 21 Ke esi wogblẽe ɖi la, Farao vinyɔnu va kɔe, eye wòna hehee abe eya ŋutɔ via ene.
22 Ale wofia Egiptetɔwo ƒe nunya blibo la katã Mose. Nyateƒee, ŋusẽ ɖo eŋu le nya kple nuwɔna me.
23 "Ke esi wòxɔ ƒe blaene la, eva dzi me nɛ be yeayi aɖakpɔ ye nɔvi Israel-viwo ɖa. 24 Esi wòkpɔ be wole nu madzɔmadzɔ wɔm ɖe wo dometɔ ɖeka ŋu la, eʋli eta, eye wòbia hlɔ̃ na ame si wole fu wɔmee la hewu Egiptetɔ la.
25 Esusu be ye nɔviwo ase egɔme be Mawu aɖe wo to yeƒe asi dzi, gake womese egɔme nenema o.
26 Le ŋufɔke la, eva do ɖe wo dzi esime wole kɔ dam, eye wòdze agbagba be yeadzra wo dome ɖo be ŋutifafa nava aƒe, eye wògblɔ be: ‘Ŋutsuwo, nɔviwoe mienyee! Nu ka tae miele nu vevi wɔm mia nɔewo?’ 27 Ke ame si le nu vevi wɔm nɔvia la tu asii ɖa gblɔ be: ‘Ame kae ɖo wò dziɖula kple ʋɔnudrɔ̃la ɖe mía nu? 28 Ðe nèdi be yeawu nye hã abe ale si nèwu Egiptetɔ la etsɔ enea?’ 29 Esi Mose se nya sia la, esi, eye wòzu amedzro le Midian-nyigba dzi, afi si wodzi ŋutsuvi eve nɛ le.
30 "Le ƒe blaene megbe la, mawudɔla aɖe ɖe eɖokui fiae le ŋuve si le bibim la me le gbedzi le Sinai To la gbɔ.
31 Esi Mose kpɔe la, eƒe nu ku le nu si wòkpɔ la ŋuti. Ke esi wòle tetem ɖe eŋu be yealé ŋku ɖe eŋu nyuie la, ese Yehowa ƒe gbe be: 32 ‘Nyee nye tɔgbuiwòwo ƒe Mawu, Abraham kple Isak kpakple Yakob ƒe Mawu.’ Mose dzo nyanyanya, eye meke atse be yeagalé ŋku ɖe eŋu nyuie o.
33 Yehowa gblɔ nɛ be, ‘Ðe wò afɔkpawo le afɔ, elabena teƒe si nèle tsitre ɖo la, anyigba kɔkɔe wònye.
34 Ɛ̃, mekpɔ ale si wole nye dukɔ tem ɖe anyii le Egipte, mese woƒe ŋeŋe, eye meɖi va be maɖe wo.
Azɔ va madɔ wò ɖe Egipte.’ 35 Mose sia si gbɔ wogbe nu le hegblɔ be: ‘Ame kae ɖo wò dziɖula kple ʋɔnudrɔ̃lae?’ la, ame sia tututue Mawu dɔ to mawudɔla si ɖe eɖokui fiae le ŋuve la me dzi, be wòanye dziɖula kple ɖela.
36 Ŋutsu sia kplɔ wo dzoe; ewɔ nukunuwo kple dzesiwo le Egipte, le Ƒudzĩ la me kple gbea dzi ƒe blaene sɔŋ.
37 "Mose siae gblɔ na Israel-viwo be: ‘Mawu aɖo nyagblɔɖila aɖe tso mia nɔviwo dome na mi abe nye ene.’ 38 Eyae nye ame si nɔ ha la dome le gbea dzi hekpe ɖe mawudɔla si ƒo nu kplii le Sinai Toa dzi la ŋu, eye wòƒo nu kple mía tɔgbuiwo hã, eye wòxɔ gbedeasi kɔkɔe siwo me agbe le la be yeatsɔ ana mí. 39 Mía tɔgbuiwo gbe toɖoɖoe hetu asii ɖa, eye le woƒe dzi me la, wotrɔ yi Egipte, 40 esi wogblɔ na Aron be: ‘Wɔ mawuwo na mí, ne woanɔ ŋgɔ na mí. Elabena míenya nu si dzɔ ɖe Mose sia si kplɔ mí tso Egipte-nyigba dzi la dzi o.’ 41 Ale wowɔ nyivi le ŋkeke mawo me, eye wosa vɔ na legba la, eye wodo dzidzɔ na wo ɖokuiwo le woƒe asinudɔwɔwɔwo ŋu.
42 Ale Mawu trɔ megbe de wo, eye wòɖe asi le wo ŋu be woasubɔ dziƒonuwo, abe ale si woŋlɔe ɖe Nyagblɔɖilawo ƒe agbalẽ la me ene be: ‘Oo, Israel ƒe aƒe, menye nyee miewu lãwo na hesa vɔ na ƒe blaene le gbea dzi o ɖe? 43 Ke boŋ Molok ƒe agbadɔ kple mawu Refan ƒe ɣletivi si ŋu mietrɔ ɖo, siwo ƒe nɔnɔme miewɔ hesubɔ lae.
Eya ta manya mi aɖo ɖe keke Babilon godo ke.’ 44 "Ðaseɖiɖigbadɔ la nɔ mía tɔgbuiwo si le gbea dzi; wowɔe ɖe nɔnɔme si tututu Wòtsɔ fia Mose esi wònɔ nu ƒom kplii la nu. 45 Mía tɔgbui siwo si me wotsɔe dee la kple Yosua hã kɔe ɖe asi yi dukɔ siwo Mawu tu asii ɖa le mía tɔgbuiwo ŋgɔ la ƒe anyigba dzi. Enɔ afi ma va se ɖe David ŋɔli. 46 Mawu ve enu, eye wòbia be woana mɔnukpɔkpɔ ye yeatu xɔ na Yakob ƒe Mawu la.
47 Gake Salomo ye tu xɔ nɛ.
48 Ke Dziƒoʋĩtɔ la menɔa xɔ siwo wotsɔ asi tui la me o, abe ale si nyagblɔɖila la gblɔe ene be: 49 ‘Dziƒoe nye nye fiazikpui, eye anyigbae nye nye afɔɖodzinu. Yehowa be, xɔ ka ƒomevie miebe yewoatu nam? Alo afi kae anye gbɔɖemeƒe nam? 50 Menye nye asie wɔ nu siawo katã oa?’
51 "Mi kɔlialiatɔ siwo ƒe dzi kple to tri, mietsia tsitre ɖe gbɔgbɔ kɔkɔe la ŋu ɣesiaɣi; nu si mia tɔgbuiwo wɔ va yi la ke wɔm miawo hã miele.
52 Nyagblɔɖilawo dometɔ ka yomee mia tɔgbuiwo meti o? Ɛ̃, wowu ame siwo gblɔ ame dzɔdzɔe la ƒe vava ŋu nya ɖi, ke azɔ la, miawoe va zu ame siwo fia ame sia yome mɔ hewui, 53 evɔ miawoe wotsɔ Se la na to mawudɔlawo dzi hafi, gake mielé eme ɖe asi o. "
54 Ke esi wose nya siawo la, eku dzi na wo vevie, eye woɖu aɖukli ɖe eŋu.
55 Ke eya la, esi gbɔgbɔ kɔkɔe yɔe fũu la, ekpɔ dziƒo gãa, eye wòkpɔ Mawu ƒe ŋutikɔkɔe kple Yesu wòle tsitre ɖe Mawu ƒe ɖusime, 56 eye wògblɔ be: "Kpɔ ɖa! Mekpɔ dziƒo nu ʋu, eye mekpɔ Amegbetɔvi la wòle tsitre ɖe Mawu ƒe ɖusime. " 57 Ale wodo ɣli sesĩe hetsɔ asi xe tome, eye wo katã wolũ ɖe edzi zi ɖeka. 58 Eyome wohee yi dua godo eye wofɔ kpewo nɔ eƒum.
Ke ɖasefoawo ɖe woƒe awudziwuiwo da ɖe ɖekakpui aɖe si woyɔna be Saul ƒe afɔnu. 59 Esi wonɔ kpe ƒum Stefano la, eɖe kuku be: "Aƒetɔ Yesu, xɔ nye gbɔgbɔ la. " 60 Eye esi wòdze klo la, edo ɣli sesĩe be: "Yehowa, mègabu nu vɔ̃ sia na wo o. " Esi wògblɔ esia vɔ la, edɔ alɔ̃ le ku me.
8:1-40
8 Ke Saul da asi ɖe edzi be woawui.
Gbe ma gbe kee yometiti gã aɖe va hame si le Yerusalem la dzi; wo katã woka hlẽ ɖe Yudea kple Samaria nutowo me, negbe apostoloawo ko.
2 Ke ŋutsu mawuvɔ̃la aɖewo kɔ Stefano yi ɖaɖi, eye wofae vevie.
3 Saul ya de asi nugbegblẽ le hame la ŋu me. Egena ɖe aƒewo me ɖekaɖeka, eye wòhea ŋutsuwo kple nyɔnuwo siaa doa goe, eye wònana wodea wo gaxɔ me.
4 Ke ame siwo woka hlẽ la nɔ gbeƒã ɖem nya nyui la le afi sia afi si woyi.
5 Filipo yi Samaria-dua me, eye wònɔ gbeƒã ɖem Kristo la na wo. 6 Esi amehawo se nya siwo gblɔm Filipo nɔ eye wokpɔ dzesi siwo wɔm wònɔ la, woɖo toe nyuie kple dzi blibo.
8 Ale dua me tɔwo kpɔ dzidzɔ ale gbegbe. 9 Ke ŋutsu aɖe le dua me, si ŋkɔe nye Simon; enye dzotɔ si wɔa nukunuwo tsã wòwɔa nuku na amewo le Samaria dua me, eye wògblɔna be ŋusẽtɔ gã aɖee yenye.
10 Eye wo katã, tso ɖeviwo dzi va se ɖe tsitsiawo dzi, léa to ɖe eŋu hegblɔna be: "Ame siae nye Mawu ƒe Ŋusẽ, si woyɔna be Ŋusẽ Triakɔ. " 11 Ale woléa to ɖe eŋu, elabena tso ɣeaɖeɣi ke la, dzesi siwo wòwɔna nana amewo ƒe nu kuna.
12 Ke esi Filipo nɔ gbeƒã ɖem Mawu Fiaɖuƒe la kple Yesu Kristo ƒe ŋkɔ ŋuti nya nyuia la, amewo xɔ Filipo dzi se, eye wonyrɔ ŋutsuwo kple nyɔnuwo siaa ɖe tsi me.
13 Simon ŋutɔ hã va zu xɔsetɔ, eye esi wòxɔ nyɔnyrɔ vɔ la, enɔ Filipo ŋu kplikplikpli; eye esi wòkpɔ dzesiwo kple ŋusẽdɔ gã siwo wɔm wòle la, ewɔ nuku nɛ ŋutɔ.
14 Esi apostolo siwo le Yerusalem se be Samaria xɔ Mawu ƒe nyaa la, wodɔ Petro kple Yohanes ɖe wo gbɔ; 15 eye ame siawo yi ɖado gbe ɖa ɖe wo ta be woaxɔ gbɔgbɔ kɔkɔe. 16 Togbɔ be wonyrɔ wo ɖe Aƒetɔ Yesu ƒe ŋkɔ me hã la, womexɔ gbɔgbɔ kɔkɔe la haɖe o.
17 Eye woda woƒe asiwo ɖe wo dzi, eye woxɔ gbɔgbɔ kɔkɔe la.
18 Ke esi Simon kpɔ be, ne apostoloawo da asi ɖe amewo dzi la, woxɔa gbɔgbɔa la, etsɔ ga vɛ na wo 19 gblɔ be: "Mina ŋusẽ sia nye hã, ale be ame sia ame si dzi mada nye asiwo ɖo la naxɔ gbɔgbɔ kɔkɔea. " 20 Ke Petro gblɔ nɛ be: "Wò kple wò klosalo la siaa miatsrɔ̃, elabena èbu xaa be yeate ŋu aƒle Mawu ƒe nunana faa la kple ga.
21 Wɔƒe alo gome aɖeke meli na wò le nya sia me o, elabena wò dzi mele dzɔdzɔe le Mawu ŋkume o.
22 Eya ta trɔ dzi me tso tame vɔ̃ sia si nèɖo la me nàƒo koko na Yehowa, ɖewohĩ atsɔ tame vɔ̃ si nèɖo le dzi me la ake wò; 23 elabena mekpɔe be aɖi veve kple nu madzɔmadzɔ ƒe kluvie nènye. " 24 Simon ɖo eŋu na wo be: "Miawo ŋutɔwo miɖe kuku na Yehowa ɖe tanye, ne nu siwo miegblɔ la ƒe ɖeke nagadzɔ ɖe dzinye o. "
25 Eya ta esi woɖi ɖase tsitotsito hegblɔ Yehowa ƒe nya la na wo vɔ la, wogatrɔ ɖo ta Yerusalem, eye wogblɔ nya nyui la le Samaria kɔƒe geɖe me le mɔa dzi.
(Mɔ sia nye gbedzimɔ.) 27 Ale wòtso heyi, eye kpɔ ɖa, Etiopiatɔwo ƒe amegã aɖe, si nye ŋusẽtɔ le Etiopia-fianyɔnu Kandake te, eye wònye eƒe kesinɔnuwo katã dzi kpɔla, lae nye esi.
Eyi Yerusalem va de ta agu, 28 eye wòtrɔ gbɔna hebɔbɔ nɔ eƒe tasiaɖam me nɔ nyagblɔɖila Yesaya ƒe agbalẽ xlẽm sesĩe.
29 Eya ta gbɔgbɔ la gblɔ na Filipo be: "Te ɖe tasiaɖam sia ŋu. " 30 Filipo ƒu du yi egbɔ, eye wòsee ŋutsua nɔ nyagblɔɖila Yesaya ƒe agbalẽa xlẽm sesĩe, eye wòbiae be: "Èle nu si xlẽm nèle la gɔme sem ŋutɔŋutɔa? " 31 Egblɔ be: "Aleke mawɔ ase egɔme, ne ame aɖeke mefiam o? " Eya ta ebia tso Filipo si be wòaɖo tasiaɖam la anɔ anyi ɖe ye gbɔ.
32 Ke Ŋɔŋlɔa ƒe akpa si xlẽm wònɔ lae nye esi: "Wokplɔe abe alẽ ene yi wuwuƒe, eye meke nu o, abe ale si alẽvi zia ɖoɖoe le eƒe fukola ŋkume ene.
Elabena woɖe eƒe agbe ɖa le anyigba dzi. " 34 Amegã la bia Filipo be: "Meɖe kuku, ame ka ƒe nya gblɔmee nyagblɔɖila la le? Eya ŋutɔ ŋu nyae loo alo ame bubu aɖea? " 35 Ale Filipo ƒo nu, eye wòdze egɔme tso ŋɔŋlɔ sia dzi gblɔ Yesu ŋu nya nyui la nɛ.
36 Ke esi wole mɔa dzi yina la, wova ɖo tsi aɖe gbɔ, eye amegã la gblɔ be: "Kpɔ ɖa! Tsie nye esi; nu kae xe mɔ na nye nyɔnyrɔxɔxɔ? " 37 38 Ale wòna wotɔ tasiaɖam la, eye Filipo kple amegã la woɖi yi tsi la me, eye wònyrɔe.
39 Esi wodo le tsia me la, Yehowa ƒe gbɔgbɔ kplɔ Filipo dzoe enumake, eye amegã la megakpɔe o, ke eyi eƒe mɔzɔzɔa dzi kple dzidzɔ.
40 Filipo va do ɖe Asdod, eye wòle tsatsam le nutoa me godoo le nya nyui la gblɔm le duawo katã me va se ɖe esime wòɖo Kaisarea.
9:1-43
9 Ke Saul galé ŋɔdzidodo kple amewuwu ƒe gbɔgbɔtsixe ɖe ƒo kokoko ɖe Aƒetɔ la ƒe nusrɔ̃lawo ŋu, eye wòyi nunɔlagã la gbɔ, 2 eye wòbia be wòana agbalẽwo ye yeatsɔ ayi ƒuƒoƒe siwo le Damasko, ale be yeabla ame sia ame si yeakpɔ, si le Aƒetɔ la ƒe Mɔ La dzi la, ava Yerusalem, eɖanye ŋutsu alo nyɔnu o.
3 Ke esi wòle mɔa dzi yina eye wògogo Damasko la, kasia kekeli aɖe klẽ tso dziƒo ƒo xlãe, 4 ale wòdze anyi, eye wòse gbe aɖe gblɔ nɛ be: "Saul, Saul, nu ka ŋuti nèle yonyeme tim? " 5 Ebia be: "Wò, ame kae, Aƒetɔ? "
Egblɔ be: "Nyee nye Yesu, ame si yome tim nèle la.
6 Azɔ tso nàge ɖe dua me, eye woagblɔ nu si nàwɔ la na wò. " 7 Ke ame siwo le mɔa zɔm kplii la ƒe nu ku, le nyateƒe me la, wonɔ gbeɖiɖi aɖe sem, gake womenɔ ame aɖeke kpɔm o.
8 Ke Saul fɔ le anyigba; togbɔ be eƒe ŋkuwo le ʋuʋu hã la, mele naneke kpɔm o. Eya ta wolé eƒe alɔnu kplɔe yi Damasko.
9 Ŋkeke etɔ̃ sɔŋ mekpɔ nu o, meɖu nu o, eye meno naneke hã o.
Eɖo eŋu be: "Nyee nye esi, Aƒetɔ. " 11 Aƒetɔ la gblɔ nɛ be: "Tso nàyi mɔ si woyɔna be Dzɔdzɔe la dzi, nàyi Yuda ƒe aƒe me, eye nàbia ŋutsu aɖe si ŋkɔe nye Saul tso Tarso la ta. Kpɔ ɖa, ele gbe dom ɖa, 12 eye meɖe ŋutega fiae wòkpɔ ŋutsu aɖe si ŋkɔe nye Anania wòva da eƒe asiwo ɖe edzi, be wòagakpɔ nu. " 13 Ke Anania ɖo eŋu be: "Aƒetɔ, mese nya tso ame geɖewo nu le ame sia ŋuti, ale si wòwɔ vɔ̃ geɖewo ɖe wò ame kɔkɔewo ŋu le Yerusalem. 14 Eye le afi sia hã exɔ ŋusẽ tso nunɔlawo ƒe tatɔwo gbɔ, be yealé ame siwo katã yɔa wò ŋkɔ la. " 15 Ke Aƒetɔ la gblɔ nɛ be: "Heyi, elabena ŋutsu sia nye dɔwɔnu tiatia aɖe nam, be wòatsɔ nye ŋkɔ la ayi na dukɔwo kple fiawo kpakple Israel-viwo. 16 Elabena mafia ale si gbegbe wòle be wòakpe fu le nye ŋkɔ ta lae. " 17 Ale Anania dze mɔ yi aƒea me, eye wòda eƒe asiwo ɖe edzi gblɔ be: "Nɔvi Saul, Aƒetɔ Yesu, ame si ɖe eɖokui fia wò le mɔ si nèto gbɔna la dzie dɔm ɖa be nàgakpɔ nu, eye gbɔgbɔ kɔkɔe nayɔ wò fũu. " 18 Enumake nanewo ge tso eƒe ŋkuwo dzi abe tsro ene, eye wògakpɔ nu. Ale wòtso, eye wonyrɔe; 19 eɖu nu eye ŋusẽ ɖo eŋu.
Enɔ nusrɔ̃lawo gbɔ le Damasko ŋkeke aɖewo, 20 eye wòyi ƒuƒoƒewo enumake nɔ gbeƒã ɖem tso Yesu ŋu be, ame siae nye Mawu ƒe Vi la. 21 Ke ame siwo katã nɔ eƒe nyawo sem la ƒe mo wɔ yaa, eye wogblɔ be: "Alo menye ame siae wɔ fu geɖe ame siwo yɔa ŋkɔ sia le Yerusalem oa? Ðe meva afi sia hã le susu ma ke ta, be yealé wo akplɔ wo ayi na nunɔlawo ƒe tatɔwo oa? " 22 Ke ŋusẽ geɖe nɔ Saul ŋu ɖom, eye wònaa kpeɖodzi siwo me kɔ eye susu le wo me be ame siae nye Kristo la, ale Yudatɔ siwo nɔ Damasko la ƒe nu ku.
23 Le ŋkeke geɖe megbe la, Yudatɔwo ɖo nugbe be yewoawui. 24 Gake Saul va nya nugbe si woɖo ɖe eŋu la.
Wonɔ agboawo hã nu dzɔm nyuie zã kple keli, be yewoabu mo nɛ. 25 Eya ta le zã me la, eƒe nusrɔ̃lawo kɔe de kusi me, tsɔe to do aɖe si le glia ŋu la nu heɖiɖii ɖe anyigba.
26 Esi wòva ɖo Yerusalem la, edze agbagba be yeawɔ ɖeka kple nusrɔ̃laawo, gake wo katã wonɔ vɔvɔ̃m nɛ, elabena womexɔe se be nusrɔ̃lae wònye o.
27 Eya ta Barnaba kpe ɖe eŋu eye wòkplɔe yi apostoloawo gbɔ hegblɔ ale si Aƒetɔ la ɖe eɖokui fiae le mɔa dzi eye wòƒo nu nɛ, kple ale si wòyi ɖaƒo nu vɔvɔ̃manɔmee le Yesu ƒe ŋkɔ me le Damasko la na wo tsitotsito. 28 Ale wònɔ wo gbɔ le Yerusalem, eye wòyina gbɔna faa heƒoa nu kple kakaɖedzi le Aƒetɔ la ƒe ŋkɔ me.
29 Eƒoa nu kple Yudatɔ siwo doa Helagbe hedzroa nya me kpli wo, ke woawo di mɔnu le eŋu be yewoawui. 30 Esi nɔviawo kpɔ esia dze sii la, wokplɔe yi Kaisarea, eye woɖoe ɖe Tarso.
31 Azɔ hame si le Yudea blibo la kple Galilea kpakple Samaria la ƒe tome fa, eye wodo ŋusẽ wo, eye wonɔ dzidzim ɖe edzi le esi woyi edzi zɔ le Yehowa vɔvɔ̃ me eye gbɔgbɔ kɔkɔe na akɔfafa wo ta.
32 Ke esi Petro zɔ mɔ to nutoa katã me la, eva ame kɔkɔe siwo le Lida la hã gbɔ.
33 Ekpɔ ŋutsu aɖe le afi ma, si ŋkɔe nye Ainea, ame si le lãmetutudɔ lém eye wòtsi aba dzi ƒe enyi sɔŋ.
34 Petro gblɔ nɛ be: "Ainea, Yesu Kristo da gbe le ŋuwò. Tso nàɖo wò aba. " Eye wòtso enumake.
35 Esi ame siwo katã le Lida kple Saron Tagba la kpɔe la, woxɔ Aƒetɔ la dzi se.
36 Ke nusrɔ̃la aɖe le Yopa, eŋkɔe nye Tabita, si woyɔna le Helagbe me be "Dorkas. " Ewɔa dɔ nyui geɖewo eye wònaa nu amewo dɔmenyotɔe. 37 Ke edze dɔ le ŋkeke mawo me, eye wòku.
Eya ta wole tsi nɛ eye wokɔe mlɔ dziƒoxɔ aɖe me. 38 Lida medidi tso Yopa gbɔ o, eya ta esi nusrɔ̃lawo se be Petro le du sia me la, wodɔ ame eve ɖo ɖe egbɔ kple kukuɖeɖe be: "Va mía gbɔ, mègahe ɖe megbe o. " 39 Ale Petro tso heyi kpli wo. Esi wòɖo la, wokplɔe yi dziƒoxɔa me; eye ahosiwo katã va egbɔ nɔ avi fam eye wotsɔ awu kple awu ʋlaya geɖe siwo Dorkas tɔ na wo esime wònɔ wo gbɔ la le fiafiam.
40 Ke Petro na ame sia ame do go, eye wòdze klo do gbe ɖa.
Eye wòtrɔ ɖe ame kukua ŋu gblɔ be: "Tabita, tsi tsitre! "
Ale wòʋu ŋku, eye esi wòkpɔ Petro la, efɔ bɔbɔ nɔ anyi. 41 Ale wòlé eƒe alɔnu wòtso, eye wòyɔ ame kɔkɔeawo kple ahosiawo vɛ, eye wòkplɔe de asi na wo agbagbee.
42 Nya sia kaka ɖe Yopa blibo la katã, eye ame geɖewo va xɔ Aƒetɔ la dzi se.
43 Petro nɔ Yopa ŋkeke ʋɛ aɖewo le lãgbalẽŋudɔwɔla aɖe si ŋkɔe nye Simon gbɔ.
10:1-48
10 Ke ŋutsu aɖe le Kaisarea, si ŋkɔe nye Kornelio, eye wònye asrafowo ƒe hatsotso si woyɔna be Italia-srafoha la ƒe aʋafia. 2 Edoa vevie mawusubɔsubɔ, eya kple eƒe aƒe blibo la katã vɔ̃a Mawu, enyoa dɔme naa nu amewo, eye wònɔa kokoƒoƒo dzi na Mawu ɣeawokatãɣi. 3 Le ŋkekea ƒe gaƒoƒo asiekelia lɔƒo la, ekpɔ mawudɔla aɖe le ŋutega me wòva egbɔ heyɔe be: "Kornelio! " 4 Kornelio kpɔe gãa, vɔvɔ̃ ɖoe, eye wògblɔ be: "Aƒetɔ, nu kae? "
Egblɔ nɛ be: "Wò gbedodoɖawo va ɖo Mawu gbɔ eye wòɖo ŋku wò dɔmenyowɔwɔwo hã dzi.
5 Eya ta dɔ ŋutsuwo ɖo ɖe Yopa ne woayɔ Simon si wogayɔna be Petro la avɛ.
6 Ŋutsu sia dze lãgbalẽŋudɔwɔla aɖe si ŋkɔe nye Simon, ame si ƒe aƒe le ƒuta, la gbɔ. " 7 Esi mawudɔla si ƒo nu kplii la dzo teti ko la, eyɔ eƒe aƒedzikpɔla eve kpe ɖe asrafo siwo dzɔa eŋu la dometɔ ɖeka si doa vevie mawusubɔsubɔ la ŋu, 8 eye wògblɔ nya sia nya na wo hedɔ wo ɖo ɖe Yopa.
9 Ke esi ŋu ke, eye wole mɔzɔzɔa dzi hegogo dua la, Petro yi xɔta le gaƒoƒo adelia lɔƒo be yeado gbe ɖa.
10 Dɔ wui vevie, eye wòdi be yeaɖu nu. Esime wole nua ɖam la, ekpɔ ŋutega, 11 eye wòkpɔ dziƒo nu ʋu, eye wòkpɔ nane abe aklala gã aɖe si ƒe dzogoe eneawo wolé hele eɖiɖim ɖe anyigba la ene; 12 eye lã fɔene ƒomeviwo katã kple lã siwo tana le anyigba dzi kpakple dziƒoxewo le eme.
13 Eye wòse gbe aɖe si gblɔ nɛ be: "Petro, tso, wu wo nàɖu! " 14 Ke Petro gblɔ be: "Gbeɖe, Aƒetɔ, elabena nyemeɖu nu ƒoɖi kple nu makɔmakɔ aɖeke kpɔ o. " 15 Eye gbea gagblɔ nɛ zi evelia be: "Dzudzɔ nu siwo ŋuti Mawu kɔ la yɔyɔ be nu ƒoɖi. " 16 Nu sia dzɔ zi gbɔ zi etɔ̃, eye enumake wokɔ nu la dzoe yi dziƒo.
17 Petro tɔtɔ eye menya nu si ŋutega si wòkpɔ la fia o; ɣemaɣi tututu ŋutsu siwo Kornelio dɔ la nɔ afi si Simon ƒe aƒe le la ta biam, eye wova tɔ ɖe agboa nu. 18 Eye wokɔ gbe dzi bia be ɖe Simon si wogayɔna be Petro la dze afi ma hã. 19 Esi Petro kpɔtɔ le tame bum le ŋutegaa ŋu la, gbɔgbɔ la gblɔ nɛ be: "Kpɔ ɖa! Ŋutsu etɔ̃ le diwòm.
Nyee nye ame si dim miele. Nu ka tae mieva ɖo? " 22 Wogblɔ nɛ be: "Aʋafia Kornelio, ame si nye ame dzɔdzɔe kple mawuvɔ̃la, eye Yuda dukɔ blibo la ƒoa nu nyui le eŋu lae dɔ mí ɖe gbɔwò.
Mawu na eƒe dɔla kɔkɔe aɖe ɖe eɖokui fiae eye wòbia tso esi be wòadɔ ame ɖe gbɔwò be nàva yeƒe aƒe me, ne wòase nya siwo le asiwò. " 23 Ale wòna woge ɖe eme, eye wodze egbɔ.
Esi ŋu ke la, etso eye wòyi kpli wo, eye nɔvi siwo le Yopa la dometɔ aɖewo hã yi kplii.
24 Le ŋkeke si gakplɔe ɖo dzi la, eva ɖo Kaisarea. Kornelio hã le mɔ kpɔm na wo, eye wòyɔ eƒe ƒometɔwo kple xɔlɔ̃ veviwo ƒo ƒu.
25 Esi Petro ge ɖe aƒea me la, Kornelio va kpee, eye wòdze klo ɖe eƒe afɔnu hebɔbɔ nɛ.
26 Ke Petro lée wòtso, eye wògblɔ nɛ be: "Tsi tre; nye hã amegbetɔ ko menye. " 27 Esi wòle dze ɖom kplii hege ɖe eme la, ekpɔ ame gbogbo aɖewo ƒo ƒu ɖi. 28 Eye wògblɔ na wo be: "Miawo ŋutɔwo mienyae nyuie, ale si mele se nu be Yudatɔ nade ha kple dukɔ bubu me tɔ alo ava egbɔ o, gake Mawu ɖee fiam be magayɔ ame aɖeke be ame ƒoɖi alo ame makɔmakɔ o.
29 Esia tae esi wodɔ ame ɖem la, nyemekpɔ susu aɖeke si ta magbe vava o.
Eya ta medi be manya nu si ta miedɔ ame ɖem ɖo. "
30 Eye Kornelio gblɔ be: "Egbee nye ŋkeke enea gbe, le ɣeyiɣi sia tututu dzi esi menɔ gbe dom ɖa le aƒenye me le gaƒoƒo asiekelia dzi la, kasia, ŋutsu aɖee nye esi le awu si le dzo dam me va tsi tsitre ɖe ŋgɔnye, 31 eye wògblɔ nam be: ‘Kornelio, wose wò gbedodoɖa, eye Mawu ɖo ŋku wò dɔmenyowɔwɔwo dzi. 32 Eya ta dɔ ame ɖe Yopa ne woayɔ Simon si wogayɔna be Petro la vɛ.
Eya ta fifia mí katã míele afii le Mawu ŋkume, be míase nya siwo katã Yehowa de asiwò be nàgblɔ. "
34 Eye Petro ke nu gblɔ be: "Azɔ medze sii le nyateƒe me be Mawu mekpɔa ame ŋkume o, 35 ke boŋ le dukɔ sia dukɔ me la, ame si vɔ̃nɛ eye wòwɔa nu dzɔdzɔe la, eya ƒe nue dzea eŋu.
36 Eɖo nya la ɖe Israel-viwo be woagblɔ ŋutifafanya nyui la na wo to Yesu Kristo dzi ame siae nye amewo katã ƒe Aƒetɔ. 37 Mienya nu si ŋu nya gblɔm wonɔ le Yudea blibo la, si gɔme wodze tso Galilea esi Yohanes ɖe gbeƒã nyɔnyrɔxɔxɔ vɔ megbe: 38 nya si ku ɖe Yesu si tso Nazaret ŋu, ale si Mawu tsɔ gbɔgbɔ kɔkɔe kple ŋusẽ si ami nɛ, eye wòyi ɖato anyigba blibo la dzi nɔ nyui wɔm henɔ dɔ dam na ame siwo katã Abosam te ɖe anyi, elabena Mawu nɔ kplii. 39 Eye míawoe nye nu siwo katã wòwɔ le Yudatɔwo ƒe anyigba dzi kple Yerusalem siaa la ŋuti ɖasefowo; gake wohee ɖe ati ŋu hewui.
40 Mawu fɔe ɖe tsitre le ŋkeke etɔ̃a gbe, eye wòna wòɖe eɖokui fia amewo, 41 menye dukɔ bliboa katã o, ke boŋ ɖasefo siwo Mawu ɖo do ŋgɔ, mí, ame siwo ɖu nu heno nu kplii le eƒe fɔfɔ tso ame kukuwo dome la megbe. 42 Ede se hã na mí be míaɖe gbeƒã na dukɔ la, eye míaɖi ɖase tsitotsito be ame siae Mawu ɖo be wòanye agbagbeawo kple kukuawo siaa ƒe ʋɔnudrɔ̃la.
43 Eya ŋutie nyagblɔɖilawo katã ɖi ɖase le be, woatsɔ ame sia ame si xɔa edzi sena la ƒe nu vɔ̃wo akee le eƒe ŋkɔ me. "
44 Ke esi Petro gale nu ƒom le nu siawo ŋu la, gbɔgbɔ kɔkɔe la va ame siwo katã le nyaa sem la dzi. 45 Eye xɔsetɔ siwo tso aʋa siwo kplɔ Petro ɖo va la, ƒe nu ku, elabena wokɔ gbɔgbɔ kɔkɔe si nye Mawu ƒe nunana la ɖe dukɔwo me tɔwo hã dzi. 46 Elabena wosee wole gbe bubuwo dom hele Mawu kafum.
Eye Petro gblɔ be: 47 "Ðe ame aɖe ate ŋu axe mɔ be woaganyrɔ ame siawo ɖe tsi me, esi woxɔ gbɔgbɔ kɔkɔe la abe míawo ke ene oa? " 48 Ale wògblɔ be woanyrɔ wo ɖe Yesu Kristo ƒe ŋkɔ me.
Eye woɖe kuku nɛ be wòanɔ yewo gbɔ ŋkeke ʋɛ aɖewo.
11:1-30
11 Ke apostoloawo kple nɔvi siwo le Yudea la se be dukɔwo me tɔwo hã xɔ Mawu ƒe nya la.
2 Eya ta esi Petro va Yerusalem la, ame siwo de aʋatsotso dzi la he nya ɖe eŋu 3 be: "Èyi aʋamatsomatsotɔwo ƒe me heɖu nu kpli wo. " 4 Esia na Petro ɖe nya la me na wo nyuie be: 5 "Menɔ Yopa dua me nɔ gbe dom ɖa, eye mekpɔ le ŋutega me wole nane si le abe aklala gã aɖe ene, si ƒe dzogoe eneawo wolé la, ɖiɖim tso dziƒo tẽe ɖe gbɔnye.
6 Esi melé ŋku ɖe eme nyuie la, mekpɔ anyigbadzilã afɔenewo kple gbemelãwo kple lã siwo tana kpakple dziƒoxewo.
7 Eye mese gbe aɖe hã si gblɔ nam be, ‘Petro, tso, wu wo nàɖu!’ 8 Ke megblɔ be: ‘Gbeɖe, Aƒetɔ, elabena nyemede nu ƒoɖi alo nu makɔmakɔ aɖeke nu me kpɔ o.’ 9 Gbe si tso dziƒo la ɖo eŋu zi evelia be: ‘Wò la, dzudzɔ nu siwo ŋuti Mawu kɔ la yɔyɔ be nu ƒoɖi.’ 10 Nu sia dzɔ zi gbɔ zi etɔ̃, eye wogahe nu sia nu dzoe yi dziƒo.
11 Eye ɣemaɣi tututu la, ŋutsu etɔ̃ le tsitre ɖe aƒe si me míele la me; wodɔ wo tso Kaisarea ɖe gbɔnye.
12 Eye gbɔgbɔ la gblɔ nam be mayi kpli wo, eye magake ɖi kura o.
Ke nɔvi ade siawo hã yi kplim, eye míege ɖe ŋutsua ƒe aƒe me.
13 "Egblɔ na mí be yekpɔ mawudɔla wòle tsitre ɖe yeƒe aƒe me eye wògblɔ be: ‘Dɔ ame ɖo ɖe Yopa, ɖe Simon si wogayɔna be Petro gbɔ, 14 eye agblɔ nu siwo ana wò kple wò aƒe blibo la miakpɔ ɖeɖe la na wò.’ 15 Ke esi mede asi nuƒoƒo me la, woxɔ gbɔgbɔ kɔkɔe la, abe ale si ko míawo hã míexɔe le gɔmedzedzea me ene.
16 Ale meɖo ŋku Aƒetɔ la ƒe nya dzi, ale si wògblɔna be, ‘Yohanes tsɔ tsi nyrɔ amewo, ke woatsɔ gbɔgbɔ kɔkɔe anyrɔ miawo ya.’ 17 Eya ta ne Mawu tsɔ nunana faa ma ke na woawo hã, abe ale si wòna mí ame siwo xɔ Aƒetɔ Yesu Kristo dzi se la hã ene ɖe, ame kae menye be maxe mɔ na Mawu? "
18 Ke esi wose nya siawo la, wodzudzɔ nyaa hehe, eye wokafu Mawu gblɔ be: "Ekema Mawu na mɔnukpɔkpɔ dukɔwo me tɔwo hã be woatrɔ dzi me, ne woakpɔ agbe. "
19 Le ɣeyiɣi sia me la, ame siwo ka hlẽ le xaxa si va le Stefano ƒe ku megbe la yi keke Foinike kple Kipro kpakple Antiokia ke, gake Yudatɔwo ɖeɖe koe wonɔ nyaa gblɔm na. 20 Ke ame aɖewo le wo dome siwo tso Kipro kple Kirene va Antiokia, eye woƒoa nu na Helagbe dolawo henɔa Aƒetɔ Yesu ŋuti nya nyui la gblɔm na wo. 21 Yehowa ƒe asi hã nɔ wo dzi, eye ame geɖe va zu xɔsetɔwo hetrɔ ɖe Aƒetɔ la ŋu.
22 Hame si le Yerusalem la se wo ŋu nya, eye wodɔ Barnaba ɖo ɖe keke Antiokia ke. 23 Esi wòva ɖo eye wòkpɔ ale si Mawu ve wo nui la, dzi dzɔe ŋutɔ, eye wòde dzi ƒo na wo katã be woayi edzi aɖoe kplikpaa le woƒe dzi me be yewoanɔ Aƒetɔ la me; 24 elabena ame nyui wònye, gbɔgbɔ kɔkɔe la yɔe fũu eye xɔse sẽŋu le esi. Eye ameha gã aɖe va xɔ Aƒetɔ la dzi se.
25 Eye wòdzo yi Tarso be yeaɖadi Saul ake ɖe eŋu godoo. 26 Esi wòkpɔe la, ekplɔe va Antiokia.
Wonɔ hamea gbɔ ƒe blibo ɖeka, ƒoa ƒu kpli wo, eye wofia nu ame gbogbo aɖewo. Antiokia ye woyɔ nusrɔ̃lawo le zi gbãtɔ be Kristotɔwo le Mawu ƒe mɔfiafia te.
27 Le ŋkeke mawo me la, nyagblɔɖilawo tso Yerusalem va Antiokia. 28 Wo dometɔ ɖeka si ŋkɔe nye Agabo la tsi tsitre, eye gbɔgbɔ la ʋãe wògblɔ be eteƒe madidi o, dɔ gã aɖe ato le anyigba blibo la dzi, eye esia va eme vavã le Klaudio ŋɔli.
29 Eya ta nusrɔ̃lawo ɖoe be yewoaɖo kpekpeɖeŋununana, ale si wo dometɔ ɖe sia ɖe ate ŋui, ɖe nɔvi siwo le Yudea; 30 nu siae wowɔ hã, eye wotsɔe de Barnaba kple Saul si ɖo ɖe hamemetsitsiawo.
12:1-25
12 Ɣeyiɣi mawo me la, fia Herodes de asi ŋutasesẽ le hame la me tɔ aɖewo ŋu me. 2 Ewu Yakobo si nye Yohanes nɔvi kple yi.
3 Esi wòkpɔ be esia dzɔ dzi na Yudatɔwo ta la, elé Petro hã. (Nu sia dzɔ le Amɔwɔ Maʋamaʋã Bolo Ŋkekenyui la ɖuɣi.) 4 Esi eƒe asi su edzi la, edee gaxɔ me, eye wòtsɔe de asi na asrafoha ene siwo dometɔ ɖe sia ɖe me asrafo ene le la be woanɔ wo nɔewo ɖɔlim eye woadzɔ eŋu, elabena eɖoe be yeakplɔe ava dukɔa ŋkume le Ŋutitotoŋkekenyui la megbe.
5 Eya ta wonɔ Petro ŋu dzɔm le gaxɔa me, ke hame la nɔ gbe dom ɖa vevie na Mawu ɖe eta.
6 Ke le zã si do ŋgɔ na gbe si gbe Herodes akplɔe ava dutoƒo me la, Petro nɔ alɔ̃ dɔm hele babla le kɔsɔkɔsɔ eve me le asrafo eve dome, eye dzɔla siwo le ʋɔtrua nu la le gaxɔa ŋu dzɔm. 7 Kasia, Yehowa ƒe dɔla va tsi tsitre ɖe afi ma, eye kekeli aɖe klẽ ɖe gaxɔa me.
Eye wòƒo Petro ƒe axadame eye wònyɔe hegblɔ be: "Fɔ kaba! " Ale kɔsɔkɔsɔawo ge le asi ŋu nɛ.
8 Mawudɔla la gblɔ nɛ be: "Dzra ɖo, eye nàdo wò afɔkpawo. " Ewɔe nenema.
Mlɔeba egblɔ nɛ be: "Do wò awudziwui la nàdze yonyeme. " 9 Eye wòdo go hedze eyome, ke menya be nu ŋutɔŋutɔe nu si le dzɔdzɔm to mawudɔlaa dzi la nye o.
Le nyateƒe me la, esusu be ŋutega kpɔmee yele. 10 Esi woto dzɔla gbãtɔwo kple eveliawo ŋu la, wova ɖo gagbo, si nu wotona yia dua me la nu, eye agboa ŋutɔ ʋu na wo le eɖokui si.
11 Esi Petro nyɔ le eɖokui me la, egblɔ be: "Azɔ menyae vavã be Yehowa dɔ eƒe dɔla ɖa wòva ɖem tso Herodes si me, kple nu siwo katã Yudatɔwo le mɔ kpɔm na la me. "
12 Esi wòkpɔe alea la, eyi Yohanes si wogayɔna be Marko la dada Maria ƒe me, afi si ame geɖewo ƒo ƒu ɖo le gbe dom ɖa le.
13 Esi wòƒo agboa la, dɔlanyɔnuvi aɖe si ŋkɔe nye Roda la do va be yeakpɔ ɖa be ame kae hã. 14 Esi wòse Petro ƒe gbe la, dzi dzɔe ale gbegbe be meʋu agboa o, ke boŋ eƒu du yi aƒea me ɖagblɔ na wo be Petro le tsitre ɖe agboa nu. 15 Wogblɔ nɛ be: "Aɖaʋa dzem nèle. "
Ke eka ɖe edzi na wo be nyateƒee. Ale wogblɔ be: "Eƒe mawudɔlae. " 16 Ke Petro kpɔtɔ le afi ma le agboa ƒom. Esi woʋu agboa la, wokpɔe, eye gbɔgblɔ bu ɖe wo.
17 Ke ewɔ asi na wo be woazi ɖoɖoe, eye wògblɔ ale si Yehowa ɖee tso gaxɔa me la na wo tsitotsito, eye wògblɔ be: "Mika nya siawo ta na Yakobo kple nɔviawo. "
Eye wòdzo le afi ma yi teƒe bubu.
18 Esi ŋu ke la, asrafoawo tɔtɔ ale gbegbe le nu si anya dzɔ ɖe Petro dzi la ŋuti.
19 Herodes na wodii nyuie, eye esi mekpɔe o la, ebia gbe asrafoawo tsitotsito, eye wòɖe gbe be woakplɔ wo ayi aɖahe to na wo; ale wòdzo le Yudea yi Kaisarea henɔ afi ma vie.
Eya ta wova egbɔ kple nu sɔsɔe, eye esi wokpɔ fia ƒe aƒedzikpɔla Blasto wòlɔ̃ ɖe edzi na wo vɔ la, wobiae be yewoawɔ ŋutifafa kple fia la, elabena fia la ƒe anyigba dzie woƒe dukɔa kpɔa nuɖuɖu tsona. 21 Ke le ŋkeke ɖoɖi aɖe dzi la, Herodes do fiawu, eye wòbɔbɔ nɔ ʋɔnudrɔ̃zikpui la dzi hede asi nuƒoƒo me na wo. 22 Eye ame siwo kpe ta la nɔ ɣli dom be: "Mawu ƒe gbee, menye amegbetɔ tɔe o! " 23 Enumake Yehowa ƒe dɔla ƒoe, elabena metsɔ ŋutikɔkɔe na Mawu o, eye ŋɔwo ɖui wòku.
24 Ke Yehowa ƒe nya kaka ɖe edzi de teƒeteƒewo.
25 Esi Barnaba kple Saul wu kpekpeɖeŋunadɔ la nu le Yerusalem la, wotrɔ gbɔ, eye wokplɔ Yohanes si wogayɔna be Marko la ɖe asi.
13:1-52
13 Ke nyagblɔɖilawo kple nufialawo le hame si le Antiokia la me: Barnaba kple Simeon si woyɔna be Niger, kple Lukio si tso Kirene, kple Manaen, ame si kple nutodziɖula Herodes woxɔ hehe ɖekae, kpakple Saul.
2 Esi wole subɔsubɔdɔ wɔm na Yehowa, eye wotsi nu dɔ la, gbɔgbɔ kɔkɔe la gblɔ be: "Miɖe Barnaba kple Saul ɖe vovo nam hena dɔ si ta meyɔ wo ɖo la. " 3 Ale wotsi nu dɔ hedo gbe ɖa, eye esi woda woƒe asiwo ɖe wo dzi vɔ la, wodo mɔ wo.
4 Ale ame siawo, siwo gbɔgbɔ kɔkɔe la dɔ la, yi Seleukia, eye tso afi ma woɖo tɔdziʋu yi Kipro. 5 Esi wova ɖo Salami la, woyi ɖagblɔ Mawu ƒe nya la le Yudatɔwo ƒe ƒuƒoƒewo.
Yohanes hã nɔ wo ŋu nɔ kpekpem ɖe wo ŋu.
6 Esi wotsa le ƒukpo bliboa dzi va ɖo keke Pafo ke la, wodo go Yuda ŋutsu aɖe si ŋkɔe nye Bar-Yesu, ame si nye dzotɔ kple aʋatsonyagblɔɖila. 7 Enɔ nuto gã dziɖula Sergio Paulo, si nye ŋutsu nyanu aɖe la gbɔ.
Dziɖula sia yɔ Barnaba kple Saul vɛ, eye wòdi vevie be yease Mawu ƒe nya la. 8 Ke Elima si nye dzotɔ la (elabena aleae woɖe eƒe ŋkɔa gɔmee) tsi tsitre ɖe wo ŋu, eye wòdi be yeatrɔ nuto gã dziɖula la tso xɔse la gbɔ.
9 Esi gbɔgbɔ kɔkɔe la yɔ Saul si wogayɔna be Paulo fũu la, efɔ ŋku ɖe edzi gãa, 10 eye wògblɔ be: "Oo, wò, ame si yɔ fũu kple amefuflu kple nu vɔ̃ɖiwo katã ƒomevi, wò, Abosam vi, wò, nu dzɔdzɔewo katã ƒe futɔ, màdzudzɔ Yehowa ƒe mɔ dzɔdzɔewo gɔglɔ̃ oa? 11 Kpɔ ɖa! Yehowa kɔ asi dzi ɖe ŋuwò, wò ŋku agbã, eye màgakpɔ ɣe ƒe keklẽ o va se ɖe ɣeyiɣi aɖe. "
Enumake eƒe ŋku dzi tsyɔ eye wòtsi viviti me, eye wòle togodoe dom le ame dim be wòalé yeƒe alɔnu akplɔ ye.
12 Esi nuto gã dziɖula la kpɔ nu si dzɔ la, ezu xɔsetɔ, elabena Yehowa ƒe nufiafia la wɔ dɔ ɖe edzi ale gbegbe.
13 Azɔ Paulo kple eƒe zɔhɛawo ɖo tɔdziʋu tso Pafo, eye wova ɖo Perga le Pamfilia.
Ke Yohanes trɔ le wo yome gbugbɔ yi Yerusalem. 14 Gake woawo ya woyi mɔzɔzɔa dzi tso Perga va ɖo Antiokia le Pisidia. Woyi ƒuƒoƒe la le Sabat dzi eye wobɔbɔ nɔ anyi.
15 Esi woxlẽ Se la kple Nyagblɔɖilawo ƒe agbalẽwo na ameawo vɔ la, ƒuƒoƒea dzi kpɔlawo ɖo ame ɖe wo be: "Ŋutsuwo, nɔviwo, ne dzideƒonamenya aɖe le mia si na amehaa la, migblɔe. " 16 Ale Paulo tso, eye wòwɔ asi na ameawo gblɔ be:
"Ŋutsuwo, Israel-viwo kple mi ame siwo vɔ̃a Mawu, miɖo tom.
17 Israel dukɔ sia ƒe Mawu la tia mía tɔgbuiwo hedo dukɔ la ɖe dzi esime wonye amedzrowo le Egipte-nyigba dzi, eye wòtsɔ eƒe ŋusẽ triakɔ kplɔ wo dzoe le afi ma. 18 Eye le gbea dzi la, edo dzi tsɔ woƒe nuwɔnawo ƒe blaene sɔŋ. 19 Esi wòtsrɔ̃ dukɔ adre le Kanaan-nyigba la dzi vɔ la, ema woƒe anyigba na wo wòzu woƒe domenyinu.
20 Nu siawo katã dzɔ le ƒe alafa ene blaatɔ̃ me. "Le nu siawo megbe la, ena ʋɔnudrɔ̃lawo wo, va se ɖe nyagblɔɖila Samuel dzi.
21 Esia megbe wobia be woaɖo fia na yewo, eye Mawu tsɔ Saul, Kis viŋutsu si tso Benyamin-toa me la na wo ƒe blaene. 22 Esi wòɖee ɖa vɔ la, etia David be wòanye fia na wo, ame si ŋu wòɖi ɖase le be: ‘Mekpɔ David, Isai vi, ŋutsu si ƒe nu dze nye dzi ŋu; eyae awɔ nu siwo katã medi la.’ 23 Mawu na ɖela si nye Yesu do tso ame sia me na Israel le eƒe ŋugbedodo la nu.
24 Do ŋgɔ na ame sia ƒe vava la, Yohanes ɖe gbeƒã nyɔnyrɔxɔxɔ, si nye dzimetɔtrɔ ƒe dzesi, na Israel dukɔ blibo la.
25 Ke esi Yohanes nɔ eƒe subɔsubɔdɔa nu wum la, egblɔna be: ‘Ame kae miesusu be menye?
Menye nyee nye ame ma o. Kpɔ ɖa, ame aɖe le megbenye gbɔna, ame si ƒe afɔkpaka nyemedze atu o.’
26 "Ŋutsuwo, nɔviwo, mi Abraham ƒe ƒomea me tɔwo kple mi ame siwo vɔ̃a Mawu, woɖo xɔxɔ sia ƒe nya la ɖe mí.
27 Elabena Yerusalem nɔlawo kple woƒe dziɖulawo mede dzesi ame sia o, ke esi wole ʋɔnu drɔ̃m la, wona nya siwo Nyagblɔɖilawo gblɔ la va eme, nya siwo woxlẽna míesena le sabat ɖe sia ɖe dzi. 28 Togbɔ be womekpɔ naneke si ta woatso kufia nɛ o hã la, wobia tso Pilato si be wòawui.
29 Ke esi wowɔ nu siwo katã woŋlɔ ɖi le eŋuti vɔ la, woɖee le atia ŋu, eye wotsɔe mlɔ yɔdo me.
30 Gake Mawu fɔe ɖe tsitre tso ame kukuwo dome, 31 eye ame siwo tso Galilea yi Yerusalem kplii la kpɔe ŋkeke geɖe. Ame siawoe le ɖase ɖim tso eŋu na dukɔ la fifia.
32 "Eya ta ŋugbe si wodo na tɔgbuiawo la ŋu nya nyui gblɔm míele na mi. 33 Mawu na wòva eme bliboe na mí ame siwo nye wo viwo esi wòfɔ Yesu ɖe tsitre; abe ale si woŋlɔe ɖe psalmo evelia me ene be, ‘Vinyee nènye, mezu fofowò egbe.’ 34 Eye nyateƒenya si wònye be Efɔe ɖe tsitre tso ku me ale be magazu ŋutilã si nyunyɔna akpɔ o la, Egblɔe ale: ‘Maɖe lɔlɔ̃ mavɔ si ŋugbe medo na fia David, si ŋu kakaɖedzi le la, afia mi.’ 35 Esia tae psalmo bubu gblɔ be: ‘Màɖe mɔ ame si wɔa nuteƒe na wò la nanyunyɔ o.’ 36 David subɔ Mawu hewɔ eƒe lɔlɔ̃nu le eŋɔli, eye wòdɔ alɔ̃ le ku me, wotsɔe mlɔ tɔgbuiawo gbɔ, eye wònyunyɔ. 37 Ke ame si Mawu fɔ ɖe tsitre ya menyunyɔ o.
38 "Eya ta nɔviwo, minya esia be, to ame sia dzi la, wole gbeƒã ɖem nu vɔ̃wo tsɔtsɔ ke na mi; 39 eye le nu siwo katã me womate ŋu abu mi ame maɖifɔwoe le Mose ƒe Sea me o la, wobua ame sia ame si xɔna sena la ame maɖifɔe to ame sia ya dzi.
40 Eya ta mikpɔ nyuie be nya si wogblɔ ɖe Nyagblɔɖilawo ƒe agbalẽawo me la nagaɖi mia ŋu o, be: 41 ‘Mi vlodolawo, mikpɔe, miaƒe nu neku ne miatsrɔ̃, elabena mele dɔ aɖe wɔm le miaƒe ŋkekeawo me, eye ne ame aɖe gblɔ dɔ sia ŋu nya na mi tsitotsito hã la, miaxɔ edzi ase akpɔ o.’ "
42 Ke esi wodo yina la, ameawo ɖe kuku na wo vevie be woagagblɔ nya siawo na yewo le Sabat si kplɔe ɖo la dzi. 43 Esi ƒuƒoƒea me tɔwo kaka la, Yudatɔwo kple ame siwo trɔ dzi me zu Yudatɔwo, siwo vɔ̃a Mawu la, dometɔ geɖewo dze Paulo kple Barnaba yome, eye esi woƒo nu na wo la, woxlɔ̃ nu wo be woayi edzi anɔ Mawu ƒe amenuveve la me.
44 Le Sabat si kplɔe ɖo dzi la, du blibo la katã kloe va ƒo ƒu be yewoase Yehowa ƒe nya.
45 Esi Yudatɔwo kpɔ amehaawo la, woyɔ fũu kple ŋuʋaʋã, eye wode asi busunya gbɔgblɔ me ɖe nya siwo gblɔm Paulo le la ŋu.
Gake esi miegbe nya la, eye miele mia ɖokui bum be yewomedze na agbe mavɔ o ta la, kpɔ ɖa, míetrɔ ɖe dukɔwo ŋu. 47 Yehowa de se na mí be, ‘Meɖo wò be nànye dukɔwo ƒe kekeli, be nànye xɔxɔ va se ɖe anyigba ƒe seƒe ke.’ " 48 Esi dukɔwo me tɔwo se nya sia la, wokpɔ dzidzɔ, eye wokafu Yehowa ƒe nya la, eye ame siwo si dzi ƒe nɔnɔme nyui le hena agbe mavɔ kpɔkpɔ la zu xɔsetɔwo. 49 Hekpe ɖe eŋu la, wokaka Yehowa ƒe nya la ɖe nuto blibo la me.
50 Ke Yudatɔwo de zi nyɔnu bubume siwo vɔ̃a Mawu kple dua me ame ŋkutawo me be woatso ɖe Paulo kple Barnaba ŋu, eye wonya wo le woƒe nutoawo me.
51 Eya ta woʋuʋu ke le woƒe afɔwo ŋuti ɖe wo ŋu, eye wodzo yi Ikonio. 52 Nusrɔ̃lawo yi edzi nɔ dzidzɔ kpɔm eye gbɔgbɔ kɔkɔe yɔ wo fũu.
14:1-28
14 Ke Paulo kple Barnaba yi Yudatɔwo ƒe ƒuƒoƒe le Ikonio, eye woƒo nu nyuie ale gbegbe be Yudatɔwo kple Helatɔwo ƒe ha gã aɖe va zu xɔsetɔwo.
2 Gake Yudatɔ siwo mexɔe se o la gblẽ to na dukɔwo me tɔwo, eye woƒoe ɖe ameawo nu wotsi tsitre ɖe nɔviawo ŋu.
3 Ke wonɔ afi ma ɣeyiɣi didi aɖe, eye Yehowa do ŋusẽ wo woƒo nu dzinɔameƒotɔe, eye wòto wo dzi na wowɔ dzesiwo kple nukunuwo tsɔ ɖi ɖase le eƒe nya kple amenuveve la ŋu.
4 Ke ameha la dome ma le dua me; wo dometɔ aɖewo de Yudatɔwo dzi, eye bubuawo de apostoloawo dzi.
5 Esi dukɔwo me tɔwo kple Yudatɔwo kpakple woƒe dziɖulawo siaa ɖoe be yewoado vlo wo ahaƒu kpe wo la, 6 wosee eye wosi yi Likaonia du siwo nye Listra, Derbe kple nuto siwo ƒo xlã wo la me. 7 Ale woyi edzi gblɔ nya nyui la le afi ma.
8 Ke ŋutsu aɖe le Listra le anyinɔƒe, si nye tekunɔ. Enye tekunɔ tso dadaa ƒe dɔ me, eye mezɔ azɔli kpɔ o.
9 Ŋutsu sia nɔ to ɖom esi Paulo nɔ nu ƒom. Paulo nɔ ŋku lém ɖe eŋu tututu, eye esi wòkpɔ be xɔse le esi be woayɔ dɔe la, 10 egblɔ kple gbe sesẽ be: "Tso nàtsi tsitre ɖe wò afɔwo dzi. "
Eye ŋutsua ti kpo hede asi azɔlizɔzɔ me. 11 Esi amehawo kpɔ nu si Paulo wɔ la, wodo ɣli gblɔ le Likaoniagbe me be: "Mawuwo trɔ zu amegbetɔwo heɖi va mía gbɔ! " 12 Eye wona ŋkɔ Barnaba be Zeus, ke wona ŋkɔ Paulo ya be Hermes, elabena eyae xɔa ŋgɔ le nuƒoƒo me.
13 Eye Zeus si ƒe gbedoxɔ le dua ƒe dodonu la ƒe nunɔla tsɔ nyitsuwo kple seƒoƒotsihewo va dua ƒe agbo nu, eye wòdi be ye kple amehaawo yewoasa vɔ.
Eye nya nyui la gblɔm míele na mi, be miatrɔ tso nu dzodzro siawo gbɔ ava Mawu gbagbe si wɔ dziƒo kple anyigba kple atsiaƒu kpakple wo me nuwo katã la gbɔ. 16 Le dzidzime siwo va yi me la, eɖe mɔ na dukɔwo katã be woazɔ woawo ŋutɔwo ƒe mɔwo dzi, 17 togbɔ be medzudzɔ ɖaseɖiɖi le eɖokui ŋu hafi o, elabena ewɔa nyui na mi, enaa tsidzadza mi tso dziƒo eye wònaa nukuwo wɔna le wo wɔɣi, eye wòtsɔa nuɖuɖu kple dzidzɔ yɔa miaƒe dziwo me fũu. " 18 Togbɔ be wogblɔ nya siawo hã la, bebli hafi woxe mɔ na amehaawo be womesa vɔ na wo o.
19 Ke Yudatɔwo tso Antiokia kple Ikonio va, eye woƒoe ɖe amehaawo nu woƒu kpe Paulo, eye wohee do goe le dua me, elabena wosusu be eku.
Esi ŋu ke la, eya kple Barnaba wodzo yi Derbe. 21 Esi wogblɔ nya nyui la na dua me tɔwo hewɔ nusrɔ̃la geɖewo vɔ la, wotrɔ yi Listra kple Ikonio kple Antiokia. 22 Le afi ma la, wodo ŋusẽ nusrɔ̃laawo hede dzi ƒo na wo be woayi edzi anɔ xɔse la me, eye wogblɔ na wo be: "Xaxa geɖewo me to ge míala hafi ayi ɖe Mawu Fiaɖuƒe la me. " 23 Woɖo hamemetsitsiwo hã na wo le hame ɖe sia ɖe me, eye esi wotsi nu dɔ hedo gbe ɖa la, wotsɔ wo de Yehowa, ame si dzi woxɔ se la, si me.
24 Eyome woyi ɖato Pisidia heva Pamfilia, 25 eye esi wogblɔ nya la le Perga vɔ la, wotso eme yi Atalia. 26 Tso afi ma woɖo tɔdziʋu va Antiokia. Afi siae wobia Mawu ƒe amenuveve na wo le tsã hena dɔ si nu wowu fifia la.
27 Esi wova ɖo, eye woƒo hamea nu ƒu la, wogblɔ nu siwo katã Mawu wɔ to wo dzi la na wo, be eʋu xɔse ƒe ʋɔtru la na dukɔwo me tɔwo.
28 Ale wonɔ nusrɔ̃lawo gbɔ eteƒe didi.
15:1-41
15 Azɔ ame aɖewo tso Yudea va eye wole nu fiam nɔviawo be: "Ne wometso aʋa na mi le Mose ƒe kɔa nu o la, miate ŋu akpɔ ɖeɖe o. " 2 Ke esi esia na nyaʋiʋli kple nyahehe ɖo wo kpakple Paulo kple Barnaba dome vevie ta la, wowɔ ɖoɖo be Paulo kple Barnaba kpakple ameawo dometɔ aɖewo nayi apostoloawo kple hamemetsitsiawo gbɔ le Yerusalem le nya sia ta.
3 Esi hame la ɖo wo ɖa vie vɔ la, ŋutsu siawo yi mɔzɔzɔa dzi to Foinike kple Samaria, eye wogblɔ dukɔwo me tɔwo ƒe dzimetɔtrɔ ŋu nya na nɔviawo tsitotsito si na dzi dzɔ nɔviawo ŋutɔ.
4 Esi wova ɖo Yerusalem la, hame la kple apostoloawo kpakple hamemetsitsiawo xɔ wo nyuie, eye wogblɔ nu geɖe siwo Mawu wɔ to wo dzi la na wo.
5 Gake ame siwo nye Farisitɔwo ƒe kɔmama me tɔwo tsã, eye wova zu xɔsetɔwo la, dometɔ aɖewo tso le woƒe ziwo dzi gblɔ be: "Ehiã be woatso aʋa na wo, eye woade se na wo be woawɔ Mose ƒe Se la dzi. "
6 Eya ta apostoloawo kple hamemetsitsiawo va kpe ta be yewoalé nya sia kpɔ.
7 Ke esi wodzro nya la me ʋuu la, Petro tso hegblɔ na wo be: "Nɔvinyeŋutsuwo, mienyae nyuie be tso gɔmedzedzea me ke la, Mawu tiam le mia dome be dukɔwo me tɔwo nase nya nyui la tso nunye ne woaxɔe ase. 8 Eye Mawu, ame si nya dziwo me la, ɖi ɖase esi wòna gbɔgbɔ kɔkɔe wo, abe ale si wòna míawo hã ene. 9 Eye mede vovototo aɖeke mía kpli wo dome kura o, ke boŋ ekɔ woƒe dzi ŋu to xɔse me.
10 Ekema nu ka tae miele Mawu dom kpɔ fifia be miatsɔ kɔkuti si mía kple mía tɔgbuiwo siaa míete ŋu tsɔ o la aku kɔ na nusrɔ̃laawo? 11 Ke boŋ míexɔe se be míakpɔ ɖeɖe to mía Aƒetɔ Yesu ƒe amenuveve la dzi, eye nenema kee wòle le woawo hã gome. "
12 Ale ameha blibo la zi ɖoɖoe, eye woɖo to se ale si Barnaba kple Paulo gblɔ dzesi kple nukunu geɖe siwo Mawu wɔ to wo dzi le dukɔwo dome la ŋuti nya.
13 Esi woƒo nu vɔ la, Yakobo gblɔ be: "Nɔvinyeŋutsuwo, miɖo tom.
14 Simeon gblɔe eme kɔ nyuie, ale si Mawu trɔ susu ɖe dukɔwo ŋu zi gbãtɔ, be yeaɖe amewo tso wo dome hena yeƒe ŋkɔ la.
15 Eye Nyagblɔɖilawo ƒe nyawo wɔ ɖeka kple esia, abe ale si tututu woŋlɔe ɖi ene be: 16 ‘Le nu siawo megbe la, matrɔ ava, eye mafɔ David ƒe agbadɔ si mu la ɖe te; magbugbɔ aɖɔ eƒe gbagbãƒewo ɖo, eye magafɔe ɖe tsitrenu, 17 ale be ame siwo susɔ la kple dukɔwo me tɔwo katã, ame siwo ŋu woyɔ nye ŋkɔ ɖo la, nadi Yehowa vevie, Yehowa, ame si le nu siawo wɔm, lae gblɔe; 18 nu siawo le nyanya tso keke blema ke.’ 19 Eya ta nu si mekpɔe nye be, míagaɖe fu na dukɔwo me tɔ siwo le tɔtrɔm ɖe Mawu ŋu la o, 20 ke boŋ míaŋlɔ na wo be woatsri nu siwo trɔ̃wo ƒo ɖii, kple gbɔdɔdɔ manɔsenu, kple lã tsiʋumewo kpakple ʋu.
21 Elabena tso blema ke la, amewo ɖea gbeƒã Mose ƒe sewo le du sia du me, elabena woxlẽnɛ wosena le ƒuƒoƒewo le sabat sia sabat dzi. "
22 Ale apostoloawo kple hamemetsitsiawo kpakple hame blibo la katã tso nya me be yewoatia ame aɖewo tso yewo dome akpe ɖe Paulo kple Barnaba ŋu aɖo ɖe Antiokia; ame siawoe nye Yuda si wogayɔna be Barsaba kple Sila, siwo nye ŋgɔxɔlawo le nɔviawo dome. 23 Eye woŋlɔ nya siawo de wo si be:
"Apostoloawo kple hamemetsitsiawo, siwo nye mia nɔviwo, le agbalẽ sia ŋlɔm na mi nɔvi siwo nye dukɔwo me tɔ siwo le Antiokia kple Siria kpakple Kilikia: Míedo gbe na mi! 24 Esi míese be ame aɖewo tso mía dome tsɔ nya aɖewo va tɔtɔ mi, eye wodi be yewoagblẽ mia dome, evɔ míena mɔfiame aɖeke wo hafi o ta la, 25 mí katã míelɔ̃ ɖe edzi be míatia ŋutsu aɖewo akpe ɖe míaƒe lɔlɔ̃tɔ Barnaba kple Paulo ŋu aɖo ɖe mi, 26 ame siwo tsɔ woƒe agbe na ɖe mía Aƒetɔ Yesu Kristo ƒe ŋkɔ la ta.
27 Azɔ hã míele Yuda kple Sila dɔm ɖe mia gbɔ, be woawo hã woagblɔ nya mawo ke na mi kple nu.
28 Elabena enyo gbɔgbɔ kɔkɔe la kple míawo ŋutɔwo hã ŋu be, míagatsɔ agba bubu aɖeke akpee na mi wu nu vevi siawo ko o: 29 be miatsri nu siwo wotsɔ sa vɔ na trɔ̃wo, kple ʋu kple lã tsiʋumewo kpakple gbɔdɔdɔ manɔsenu. Ne miete mia ɖokui ɖa kura tso nu siawo ŋu la, ekema eme anyo na mi.
Minɔ anyi nyuie! "
31 Esi woxlẽe la, wokpɔ dzidzɔ le dzideƒonamenya sia ta. 32 Eye esi Yuda kple Sila nye nyagblɔɖilawo ta la, woƒo nuƒo geɖe tsɔ de dzi ƒo na nɔviawo, eye wodo ŋusẽ wo. 33 Esi wonɔ afi ma vie la, nɔviawo do mɔ wo le ŋutifafa me be woatrɔ ayi ame siwo dɔ wo ɖa la gbɔ.
34 35 Ke Paulo kple Barnaba nɔ Antiokia vie le nu fiam, eye wo kple ame bubu geɖewo le Yehowa ƒe nya la ŋuti nya nyui la gblɔm.
36 Le ŋkeke aɖewo megbe la, Paulo gblɔ na Barnaba be: "Azɔ na míatrɔ ayi aɖakpɔ nɔviawo ɖa le du sia du si me míeɖe gbeƒã Yehowa ƒe nya le la me, ne míakpɔ ale si wole ɖa. " 37 Barnaba ɖoe kplikpaa be yewoakplɔ Yohanes si wogayɔna be Marko hã ɖe asi. 38 Ke Paulo ya meda asi ɖe edzi be yewoakplɔe ɖe asi o, elabena etrɔ le wo yome le Pamfilia, eye meyi ɖawɔ dɔ kpli wo o. 39 Esia na wodo dɔmedzoe ɖe wo nɔewo ŋu vevie, ale be woma tso wo nɔewo gbɔ; ale Barnaba kplɔ Marko, eye woɖo tɔdziʋu yi Kipro.
40 Paulo ya tia Sila, eye esi nɔviawo bia Yehowa ƒe amenuveve na wo vɔ la, wodze mɔ.
41 Ke eyi ɖato Siria kple Kilikia hele ŋusẽ dom hameawo.
16:1-40
16 Ale wòva ɖo Derbe kple Listra hã. Eye nusrɔ̃la aɖe le afi ma, si ŋkɔe nye Timoteo, dadaa nye Yudatɔ xɔsetɔ, ke fofoa nye Helatɔ, 2 eye nɔvi siwo le Listra kple Ikonio la ƒo nu nyui le eŋu.
3 Paulo gblɔ be yedi be wòayi kpli ye, eye wòxɔe hetso aʋa nɛ le Yudatɔ siwo le teƒe mawo ta, elabena wo katã wonya be Helatɔe fofoa nye.
4 Ke esi wole duawo me tom la, wogblɔ ɖoɖo siwo dzi apostoloawo kple hamemetsitsi siwo le Yerusalem ɖo kpee la na wo, be woalé wo me ɖe asi.
5 Ale, le nyateƒe me la, hameawo ƒe xɔse nɔ ŋu sẽm ɖe edzi, eye woƒe xexlẽme nɔ dzidzim ɖe edzi gbe sia gbe.
6 Woto Frigia kple Galatia nutowo hã me, elabena gbɔgbɔ kɔkɔe la gbe na wo be woagagblɔ nya la le Asia nutoa me o. 7 Eye esi wova ɖo Misia la, wodze agbagba be yewoayi Bitinia, ke Yesu ƒe gbɔgbɔ la meɖe mɔ na wo o. 8 Eya ta woto Misia ŋu yi Troa.
9 Eye Paulo kpɔ ŋutega le zã me Makedonia ŋutsu aɖe le tsitre le kuku ɖem nɛ vevie be: "Tso ƒu va Makedonia, ne nàkpe ɖe mía ŋu. " 10 Ke esi wòkpɔ ŋutega la teti ko la, míedze mɔ heɖo ta Makedonia, elabena míedze sii be Mawue yɔ mí be míagblɔ nya nyui la na wo.
11 Ale míeɖo tɔdziʋu tso Troa, eye míezɔ mɔ tẽe va Samotrake, ke esi ŋu ke la, míeva Neapolis; 12 eye tso afi ma míeyi Filipi, si nye du aɖe si le Roma te, eye wònye Makedonia nutoa ƒe du vevitɔ.
Míenɔ du sia me ŋkeke aɖewo. 13 Eye le sabat dzi la, míeto agboa nu do go yi tɔsisi aɖe to, afi si míesusu be gbedoɖaƒe aɖe le, eye míenɔ anyi hete nuƒoƒo na nyɔnu siwo va ƒo ƒu la.
14 Eye nyɔnu aɖe si ŋkɔe nye Lidia, si nye aɖabɛdzrala tso Tiatira dua me, eye wònye mawusubɔla la, nɔ to ɖom, eye Yehowa ʋu eƒe dzi bliboe be wòalé to ɖe nya siwo gblɔm Paulo le la ŋu.
15 Ke esi eya kple eƒemetɔwo xɔ nyɔnyrɔ la, eɖe kuku na mí vevie be: "Ne miebum be menye nuteƒewɔla na Yehowa la, ekema miva dze aƒenye me. "
Eye wòƒoe ɖe mía nu míeyi. 16 Esi míeyina gbedoɖaƒea la, dɔlanyɔnuvi aɖe si me gbɔgbɔ vɔ̃ aɖe le si naa wòtea ŋu kaa afa la va kpe mí. Etoa eƒe afakaka me nana eƒe aƒetɔwo kpɔa viɖe geɖe.
17 Nyɔnuvi sia dze mía kple Paulo yome, eye wòle ɣli dom le gbɔgblɔm be: "Ame siawo nye Mawu Dziƒoʋĩtɔ la ƒe kluviwo, ame siwo le xɔxɔmɔ la gblɔm na mi. " 18 Enɔ esia wɔwɔ dzi ŋkeke geɖe.
19 Ke esi eƒe aƒetɔwo kpɔ be yewobu yewoƒe gakpɔmɔnu si ŋu yewoɖoa ŋu ɖo la, wolé Paulo kple Sila, eye wohe wo yi ablɔ me ɖade wo asi na dziɖulawo.
20 Esi wokplɔ wo yi dumegãwo gbɔ la, wogblɔ be: "Ame siawo le zitɔtɔ dem míaƒe dua me. Yudatɔwoe wonye, 21 eye wole nu ƒom tso kɔnyinyi siwo se meɖe mɔ na mí be míaxɔ alo awɔ wo dzi o la ŋu, elabena Romatɔwoe míenye. " 22 Ale ameha la tso ɖe wo ŋu, eye dumegãwo vuvu woƒe awuwo le wo ŋu eye woɖe gbe be woaƒo wo kple ati. 23 Esi woƒo wo vevie vɔ la, wode wo gaxɔ me, eye wode se na gaxɔdzikpɔla la be wòadzɔ wo ŋu vevie.
24 Esi wode se nɛ alea ta la, etsɔ wo de gaxɔ emetɔ la me, eye wòbɔ pã woƒe afɔwo.
25 Ke le zã titina lɔƒo la, Paulo kple Sila le gbe dom ɖa hele ha dzim le Mawu kafum; eye gamenɔlawo nɔ wo ŋkɔ sem. 26 Kasia anyigba ʋuʋu sesĩe, ale be gaxɔa ƒe gɔmeɖokpewo ʋuʋu. Ʋɔtruawo katã hã ʋu enumake, eye ameawo katã ƒe gawo tu le wo ŋu.
27 Esi gaxɔdzikpɔla la nyɔ eye wòkpɔ be gaxɔa ƒe ʋɔtruwo le ʋuʋu la, eɖe eƒe yi be yeawu ye ɖokui, elabena esusu be gamenɔlaawo si.
28 Ke Paulo do ɣli sesĩe be: "Mègawɔ nu vevi ɖokuiwò o, elabena mí katã míele afii! " 29 Eya ta ebia be woatsɔ akaɖiwo vɛ, eye wòƒu du ge ɖe eme, eye wòle ƒoƒom kpakpakpa va tsyɔ mo anyi ɖe Paulo kple Sila ŋkume. 30 Eye wòkplɔ wo do goe gblɔ na wo be: "Aƒetɔwo, nu kae mawɔ be makpɔ ɖeɖe? " 31 Wogblɔ nɛ be: "Xɔ Aƒetɔ Yesu dzi se, eye wò kple wò aƒe la miakpɔ ɖeɖe. " 32 Eye wogblɔ Yehowa ƒe nya la na eya kple eƒemetɔwo katã.
33 Eye wòkplɔ wo le zã ƒe gaƒoƒo ma me heklɔ woƒe abiawo na wo. Enumake wonyrɔ eya kple eƒe ƒome bliboa katã. 34 Eyome ekplɔ wo yi eƒe aƒe me heɖo kplɔ̃ na wo, eye esi wòxɔ Mawu dzi se azɔ ta la, eya kple eƒe aƒe blibo la wokpɔ dzidzɔ geɖe.
35 Esi ŋu ke la, dumegãwo dɔ atikplɔtɔwo ɖa be woagblɔ be: "Ðe asi le ame mawo ŋu woadzo. " 36 Eya ta gaxɔdzikpɔla la va gblɔ woƒe nyawo na Paulo be: "Dumegãwo dɔ ame ɖa be woaɖe asi le mi ame evea ŋu.
Eya ta mido go miadzo le ŋutifafa me. " 37 Ke Paulo gblɔ na wo be: "Woƒo mí ame siwo nye Romatɔwo le dutoƒo evɔ womedrɔ̃ ʋɔnu mí hebu fɔ mí hafi o, eye wode mí gaxɔ me. Ke azɔ ɖe wole asi ɖem le mía ŋu le adzamea? Gbeɖe! Woawo ŋutɔwo koe ava kplɔ mí ado goe. " 38 Eya ta atikplɔtɔawo yi ɖaka nya siawo ta na dumegãwo. Esi wose be Romatɔwoe wonye la, vɔvɔ̃ ɖo wo ŋutɔ. 39 Eya ta wova fa dzi na wo, eye wokplɔ wo do goe heɖe kuku na wo be woadzo le dua me.
40 Esi wodo go le gaxɔa me la, woyi Lidia ƒe aƒe me; eye esi wokpɔ nɔviawo la, wode dzi ƒo na wo, eye wodzo.
17:1-34
17 Azɔ wozɔ mɔ to Amfipoli kple Apolonia, eye wova ɖo Tesalonika, afi si Yudatɔwo ƒe ƒuƒoƒe aɖe le.
2 Eya ta abe ale si Paulo wɔnɛ ene la, ege ɖe eme, eye wòdzro Ŋɔŋlɔawo me kpli wo sabat etɔ̃ sɔŋ; 3 eɖea nu me heyɔa nya tso ŋɔŋlɔawo me tsɔ ɖoa kpe edzi be ehiã be Kristo la nakpe fu, eye wòafɔ tso ame kukuwo dome, eye wògblɔna be: "Ame siae nye Kristo la, Yesu sia si ŋu nya gblɔm mele na mi. " 4 Eya ta wo dometɔ aɖewo va zu xɔsetɔwo, eye wowɔ ɖeka kple Paulo kpakple Sila.
Nenema kee Helatɔ siwo vɔ̃a Mawu la ƒe ha gã aɖe kple nyɔnu bubume geɖewo hã va wɔ ɖeka kpli wo. 5 Ke esi Yudatɔwo ʋã ŋu ta la, woƒo ablɔ me ŋutsu vlo dɔaɖekemawɔlawo nu ƒu, eye woɖo gbevuha aɖe hede zitɔtɔ dua me.
Wodze Yason ƒe aƒe dzi kple susu be yewoakplɔ Paulo kple Sila ade asi na gbevuha la. 6 Esi womekpɔ wo o la, wohe Yason kple nɔvi aɖewo yi dua me dziɖulawo gbɔ, eye wole ɣli dom be: "Ame siawo, siwo de zi anyigba la dzi nɔlawo katã me la, va ɖo afi sia hã, 7 eye Yason ya xɔ wo ɖe eƒe aƒe me. Ame siawo katã le tsitre tsim ɖe Kaisaro ƒe sewo ŋu esi wole gbɔgblɔm be fia bubu aɖe li, si nye Yesu. " 8 Esi wose nya siawo la, vɔvɔ̃ ɖo ameha la kple dua me dziɖulawo; 9 eye esi woxɔ megbedaga si hiã le Yason kple ame bubuawo si vɔ la, woɖe asi le wo ŋu wodzo.
10 Enumake nɔviawo ɖo Paulo kple Sila ɖe Beroia le zã me. Esi wova ɖo la, woyi Yudatɔwo ƒe ƒuƒoƒe la.
11 Ke ame siawo ɖɔ ʋu wu ame siwo le Tesalonika, elabena woxɔ nya la kple dzi faa, eye wonɔa Ŋɔŋlɔawo me dzrom tsitotsito gbe sia gbe be yewoakpɔ ɖa be nya siawo le eme hã.
12 Eya ta wo dometɔ geɖewo zu xɔsetɔwo. Nenema kee Hela nyɔnu bubumewo kple ŋutsu geɖewo hã va zu xɔsetɔwo.
13 Ke esi Yudatɔ siwo le Tesalonika la se be Paulo le gbeƒã ɖem Mawu ƒe nya le Beroia hã la, wova afi ma be yewoade adã tame na ameawo ahade zi wo me.
14 Enumake nɔviawo na Paulo dzo yi ƒu gome, ke Sila kple Timoteo ya tsi afi ma.
15 Ame siwo kplɔ Paulo ɖo ɖa la kplɔe va ɖo keke Atene ke, eye hafi woadzo la, Paulo de gbe asi na wo be woagblɔ na Sila kple Timoteo be woava ye gbɔ kaba.
16 Esi Paulo nɔ wo lalam le Atene la, ekpɔ be dua me yɔ fũu kple legbawo, eye esia te ɖe eƒe gbɔgbɔ dzi.
17 Eya ta edzroa nu me kple Yudatɔwo kpakple ame siwo vɔ̃a Mawu le ƒuƒoƒe la, kple ame siwo wòdoa goe le asi me gbe sia gbe.
18 Ke xexemenunyala siwo woyɔna be Epikurotɔwo kple Stoatɔwo dometɔ aɖewo va he glãka kplii, eye wo dometɔ aɖewo gblɔ be: "Nya kae nu kpoloe ƒola sia di be yeagblɔ? " Bubuawo be: "Ewɔ abe dutamawuwo ŋuti gbeƒãɖela aɖee wònye ene. "
Elabena ele Yesu kple tsitretsitsi ŋuti nya nyui la gblɔm. 19 Eya ta wokplɔe yi Areopago la, eye wogblɔ be: "Àte ŋu ana míanya nu si nufiafia yeye sia si ŋu nya gblɔm nèle la nyea? 20 Elabena èle nu siwo míaƒe towo mese kpɔ o la gblɔm, eye míedi be míanya nu si tututu nu siawo fia. " 21 Le nyateƒe me la, Atenetɔwo kple amedzro siwo le afi ma la mezãa woƒe vovoɣiwo ɖe naneke ŋu o, negbe be woanɔ nya yeyewo gblɔm alo anɔ wo sem ko.
22 Azɔ Paulo tsi tsitre ɖe Areopago la titina, eye wògblɔ be: "Atenetɔwo, mekpɔe be le nu sia nu me la, edze abe mievɔ̃a mawuwo ŋutɔ wu ame bubuwo ene.
23 Le kpɔɖeŋu me, esi mele tsa ɖim hele ŋku lém ɖe nu siwo miesubɔna ŋu nyuie la, mekpɔ vɔsamlekpui aɖe hã si ŋu woŋlɔ ɖo be, ‘Mawu Si Womenya O La Tɔe.’
Eya ta nu si mienya o, evɔ miehele esubɔm la, eya ŋu nya gblɔm mele na mi.
24 Mawu si wɔ xexea kple nu siwo katã le eme, eya, si nye dziƒo kple anyigba ƒe Aƒetɔ la, menɔa gbedoxɔ siwo wotsɔ asi wɔe la me o; 25 eye menye ame ƒe asiwo hãe woatsɔ awɔ nane nɛ, abe ɖe nane le ehiãm ene o, elabena eya ŋutɔe naa agbe kple agbegbɔgbɔ kpakple nuwo katã ame sia ame.
26 Eye wòna dukɔ sia dukɔ dzɔ tso ame ɖeka me, be woanɔ anyigba blibo la dzi, eye wòɖo ɣeyiɣiwo kple liƒowo ɖi na amegbetɔwo nɔƒewo, 27 be woadi Mawu, ne ɖe woatsa asi adii kura gɔ̃ hã, ne woake ɖe eŋu vavã, togbɔ be le nyateƒe me la, mele adzɔge tso mía dometɔ aɖeke gbɔ hafi o.
28 Elabena eyae na míele agbe, eye míeʋãna, eye míeli, abe ale si miaƒe hakpanyaŋlɔla aɖewo gɔ̃ hã gblɔe ene be, ‘Elabena viawoe míawo hã míenye.’
29 "Eya ta esi míenye Mawu ƒe viwo ta la, mele be míasusu be Mawu le abe sika alo klosalo alo kpe ene o, eye mele abe nane si ƒe nɔnɔme amegbetɔ wɔ aɖaŋutɔe la ene o.
30 Nyateƒee, Mawu ŋe aɖaba ƒu ɣeyiɣi siwo me amegbetɔwo wɔ nu le manyamanya me la dzi; ke azɔ la, ele gbɔgblɔm na amewo katã le afi sia afi be woatrɔ dzi me. 31 Elabena eɖo ŋkeke aɖe ɖi, si dzi wòɖo tame be yeadrɔ̃ ʋɔnu anyigbadzinɔlawo katã le dzɔdzɔenyenye me to ŋutsu aɖe si wòɖo la dzi, eye wòna eŋuti kpeɖodzi amewo katã esi wòfɔe ɖe tsitre tso ame kukuwo dome. "
32 Ke esi wose tsitretsitsi tso ame kukuwo dome ŋu nya la, wo dometɔ aɖewo de asi fewuɖuɖu me, ke bubuwo gblɔ be: "Míagase nya sia tso gbɔwò ɣebubuɣi. " 33 Eya ta Paulo dzo le wo gbɔ, 34 ke ame aɖewo va wɔ ɖeka kplii, eye wozu xɔsetɔwo.
Ame siawo dometɔ aɖewoe nye Dionisio, si nye ʋɔnudrɔ̃la le Areopago ʋɔnudrɔ̃ƒea, kple nyɔnu aɖe si ŋkɔe nye Damaris, kpakple ame bubu aɖewo.
18:1-28
18 Le nu siawo megbe la, Paulo dzo le Atene yi Korinto. 2 Eye wòkpɔ Yudatɔ aɖe si ŋkɔe nye Akwila, si nye Ponto vidzidzi, ame si kple srɔ̃a Priskila wotso Italia va eteƒe medidi o, elabena Klaudio de se be Yudatɔwo katã nadzo le Roma. Ale wòyi wo gbɔ, 3 eye esi eya kple ame siawo nye dɔ ɖeka ƒomevi wɔlawo ta la, edze woƒe aƒe me, eye wowɔ dɔ ɖekae, elabena avɔgbadɔwɔlawoe wonye.
4 Ke hã, eƒoa nu le ƒuƒoƒe la le sabat ɖe sia ɖe dzi, eye wòna Yudatɔ kple Helatɔ geɖewo trɔ susu heva zu xɔsetɔwo.
5 Esi Sila kple Timoteo tso Makedonia va la, Paulo tsɔ nya la gbɔgblɔ ɖo dɔ koŋ, eye wòɖia ɖase na Yudatɔwo heɖoa kpe edzi be Yesu ye nye Kristo la.
6 Ke esi woyi edzi le tsitre tsim ɖe eŋu, eye wole nya manyomanyowo gbɔgblɔ dzi la, eʋuʋu eƒe awuwo, eye wògblɔ na wo be: "Miaƒe ʋu neva miawo ŋutɔwo miaƒe ta dzi. Nye ya ŋutinye kɔ. Tso esia dzi la, mayi dukɔwo me tɔwo gbɔ. " 7 Eya ta edzo le afi ma, eye wòyi ŋutsu aɖe si vɔ̃a Mawu, si ŋkɔe nye Titio Yusto ƒe aƒe me.
Eƒe aƒe la te ɖe ƒuƒoƒea ŋu. 8 Ke Krispo, si nye ƒuƒoƒea dzi kpɔla kple eƒe aƒe blibo la xɔ Aƒetɔ la dzi se. Eye Korintotɔ geɖe siwo see la hã xɔ edzi se, eye wonyrɔ wo.
9 Gawu la, Aƒetɔ la gblɔ na Paulo le ŋutega me le zã me be: "Mègavɔ̃ o, ke boŋ yi edzi nànɔ nya la gblɔm, eye ɖoɖoe megazi le nuwò o, 10 elabena meli kpli wò, eye ame aɖeke matso ɖe ŋuwò awɔ nu vevi wò o; elabena ame geɖewo le du sia me siwo nye tɔnyewo. " 11 Ale wònɔ afi ma ƒe ɖeka kple ɣleti ade nɔ Mawu ƒe nya la fiam wo.
12 Ke esime Galio nye nuto gã dziɖula le Akaya la, Yudatɔwo wɔ ɖeka tso ɖe Paulo ŋu, eye wokplɔe va ʋɔnudrɔ̃zikpui la ŋgɔ, 13 gblɔ be: "Ame sia le susu trɔm na amewo be woasubɔ Mawu le mɔ si tsi tre ɖe sea ŋu la nu. " 14 Ke esi Paulo be yeake nu la, Galio gblɔ na Yudatɔwo be: "Oo, Yudatɔwo, ne nu gbegblẽ alo nu vɔ̃ gã aɖee wòwɔ la, ekema asɔ be magbɔ dzi ɖi asee na mi. 15 Gake ne nyagbɔgblɔwo kple ŋkɔwo kpakple miawo ŋutɔwo miaƒe se la ŋuti nyaʋiʋliwoe la, ekema miawo ŋutɔwo mikpɔ egbɔ.
Nyemedi be madrɔ̃ nya siawo tɔgbi o. " 16 Ale wònya wo ɖa le ʋɔnudrɔ̃zikpui la ŋgɔ. 17 Ke wo katã wolé Sostene, si nye ƒuƒoƒea dzi kpɔla la, eye woƒoe le ʋɔnudrɔ̃zikpui la ŋgɔ.
Ke Galio mede nu nya siawo katã me kura o. 18 Esi Paulo ganɔ afi ma ŋkeke aɖewo megbe la, eklã nɔviawo, eye wòɖo tɔdziʋu ɖo ta Siria, eye Priskila kple Akwila yi kplii.
Ena wokpa ɖa nɛ le Kenkrea, le adzɔgbe aɖe si wòɖe ta. 19 Esi wova ɖo Efeso la, egblẽ wo ɖe afi ma; ke ege ɖe ƒuƒoƒe la, eye wòdzro nu me kple Yudatɔwo. 20 Togbɔ be woɖe kuku nɛ be wòaganɔ yewo gbɔ vie hã la, melɔ̃ o, 21 ke boŋ eklã wo gblɔ be: "Ne Yehowa lɔ̃ la, magatrɔ ava mia gbɔ. " Eɖo tɔdziʋu tso Efeso 22 eye wòva ɖi go ɖe Kaisarea. Eye wòyi ɖado gbe na hame la; emegbe wòtɔ edzi yi Antiokia. 23 Esi wònɔ afi ma vie la, edzo yi Galatia nutoa kple Frigia ƒe teƒeteƒewo hele ŋusẽ dom nusrɔ̃lawo katã.
24 Ke Yudatɔ aɖe si ŋkɔe nye Apolo, si nye Aleksandria vidzidzi la va Efeso; enye nuƒola bibi aɖe, eye wònya Ŋɔŋlɔawo nyuie.
25 Wofia Yehowa ƒe mɔ la ŋutsu sia, eye esi wònye be ‘exɔ dzo le gbɔgbɔ la me’ ta la, enɔ nu ƒom nɔ nu fiam tso Yesu ŋu ɖe eteƒe tututu, gake nyɔnyrɔxɔxɔ si Yohanes ɖe gbeƒãe ŋu nya koe wònya nyuie.
27 Ke esi wòle didim be yeayi Akaya ta la, nɔviawo ŋlɔ agbalẽ ɖo ɖe nusrɔ̃laawo, eye wode dzi ƒo na wo be woaxɔe nyuie.
Ale, esi wòɖo afi ma la, ekpe ɖe ame siwo nu Mawu ve wova zu xɔsetɔwo la ŋu geɖe ŋutɔ; 28 elabena eɖoa kpe edzi kple ŋusẽ le dutoƒo be Yudatɔwo da ƒu, eye wòtsɔa Ŋɔŋlɔawo ɖenɛ fiana be Yesu ye nye Kristo la.
19:1-41
Ekpɔ nusrɔ̃la aɖewo le afi ma, 2 eye wòbia wo be: "Esi miezu xɔsetɔwo la, miexɔ gbɔgbɔ kɔkɔe laa? " Woɖo eŋu nɛ be: "Míesee kpɔ gɔ̃ hã be gbɔgbɔ kɔkɔe aɖe li o. " 3 Eye wògabia be: "Ekema nyɔnyrɔ ka tɔgbie miexɔ? " Wogblɔ be: "Nyɔnyrɔxɔxɔ si ŋu Yohanes fia nu le lae. " 4 Paulo gblɔ be: "Yohanes nyrɔ amewo wònye dzimetɔtrɔ ƒe dzesi, eye wògblɔ na wo be woaxɔ ame si le ye yome gbɔna la dzi ase, eyae nye Yesu. " 5 Esi wose esia la, wona wonyrɔ wo ɖe Aƒetɔ Yesu ƒe ŋkɔ la me. 6 Esi Paulo da eƒe asiwo ɖe wo dzi la, gbɔgbɔ kɔkɔe la va wo dzi, eye wode asi gbe bubuwo dodo me hele nya gblɔm ɖi.
7 Wo katã woanɔ ŋutsu wuieve.
8 Paulo yia ƒuƒoƒe la ɖaƒoa nu kple dzideƒo blibo ɣleti etɔ̃ sɔŋ, eƒoa nu hedzroa nu me kpli wo le mɔ wɔdɔɖeamedzi nu tso Mawu Fiaɖuƒe la ŋu.
9 Ke esi wo dometɔ aɖewo sẽ dzi me, eye womexɔe se o, eye wole nya manyomanyo gblɔm ɖe Mɔ La ŋu le ameha la ŋkume la, edzo le wo gbɔ, eye wòɖe nusrɔ̃laawo ɖa le wo dome, eye wòƒoa nu na amewo le Tirano sukua ƒe takpexɔ la me gbe sia gbe.
10 Eyi esia wɔwɔ dzi ƒe eve sɔŋ, ale be ame siwo katã le Asia nutoa me la se Aƒetɔ la ƒe nya la, Yudatɔwo kple Helatɔwo siaa.
11 Eye Mawu yi edzi nɔ ŋusẽdɔ gãwo wɔm to Paulo dzi, 12 ale be amewo tsɔa takuviwo kple akɔtawui siwo wotsɔ ka eŋu la yina na dɔnɔwo, eye wohayana, eye gbɔgbɔ vɔ̃wo doa go.
13 Ke Yudatɔ aɖewo, siwo nɔ tsatsam tso du me yi du me, nɔ gbɔgbɔ vɔ̃wo nyam le amewo me la hã dze agbagba be yewoanya gbɔgbɔ vɔ̃wo le Aƒetɔ Yesu ƒe ŋkɔ me, eye wogblɔna be: "Mele gbe ɖem na mi le Yesu si Paulo ɖea gbeƒãe la ƒe ŋkɔ me. " 14 Ŋutsu adre siwo nye Yudatɔwo ƒe nunɔlawo ƒe tatɔ Skeva viwoe nɔ nu sia wɔm. 15 Ke gbɔgbɔ vɔ̃ la gblɔ na wo be: "Menya Yesu, eye medze si Paulo; ke ame kawoe miawo ya mienye? " 16 Ale ame si me gbɔgbɔ vɔ̃a le la dzo dze wo dzi ɖekaɖeka, eɖu wo dzi hede abi wo ŋu, ale be wosi dzo le aƒe ma me amamae.
17 Yudatɔ kple Helatɔ siwo katã le Efeso la se nya sia; eye vɔvɔ̃ ɖo wo katã, eye woyi edzi le Aƒetɔ Yesu ƒe ŋkɔ la dom ɖe dzi. 18 Ame siwo va zu xɔsetɔwo la dometɔ geɖewo va ʋua woƒe nu vɔ̃wo me hegblɔa wo le dutoƒo.
19 Ɛ̃, afakalawo dometɔ gbogbo aɖewo tsɔ woƒe agbalẽwo katã vɛ, eye wotɔ dzo wo le amewo katã ŋkume. Wobu woƒe home, eye wokpɔe be ede klosalo akpe blaatɔ̃.
20 Ale Yehowa ƒe nya la yi edzi nɔ ta kekem henɔ ŋusẽ kpɔm ɖe edzi.
21 Le nu siawo megbe la, Paulo ɖoe le dzi me be ne yeyi ɖato Makedonia kple Akaya vɔ la, yeazɔ mɔ ayi Yerusalem. Egblɔ be: "Ne meɖo afi ma la, mayi aɖakpɔ Roma hã ɖa. " 22 Eya ta edɔ eƒe kpeɖeŋutɔ eve, siwo nye Timoteo kple Erasto, ɖe Makedonia, gake eya ŋutɔ tsi Asia nutoa me ɣeyiɣi vi aɖe.
23 Ɣemaɣi la, zitɔtɔ gã aɖe ɖo amewo dome ku ɖe Mɔ La ŋu.
24 Elabena klosalonutula aɖe si ŋkɔe nye Demetrio tsɔa klosalo wɔa Artemis ƒe trɔ̃xɔ suewo, ale be eƒe aɖaŋudɔwɔlawo kpɔa viɖe geɖe tso eme. 25 Eƒo woawo kple ame siwo wɔa dɔ sia ke la nu ƒu gblɔ na wo be: "Mía tɔwo, mienya nyuie be dɔ siae na nu le edzi dzem na mí. 26 Azɔ miekpɔe, eye miesee hã be, menye Efeso ɖeɖe koe Paulo sia trɔ ameha gã aɖe ƒe susu woxɔ edzi se le o, ke Asia nuto blibo la katã kloe mee, eye wòle gbɔgblɔm be menye mawuwoe mawu siwo wowɔ kple asi la nye o.
27 Gawu la, menye míaƒe dɔ sia ɖeɖe ko mee agblẽ o, ke boŋ woava do vlo mawunɔ gã Artemis ƒe gbedoxɔ la hã, eye woaklo bubu gã si le eya si wosubɔna le Asia nuto bliboa me kple anyigba katã dzi la le eŋu. " 28 Esi ŋutsuawo se nya sia la, dzi ku wo vevie eye wode asi ɣlidodo me be: "Efesotɔwo ƒe Artemis lae nye gã! " 29 Ale zi tɔ le du bliboa me, eye wo katã woƒu du yi fefewɔƒea, eye wohe Gayo kple Aristarko, Makedoniatɔ siwo nye Paulo hati mɔzɔlawo la, yi sesẽe. 30 Paulo ŋutɔ hã di be yeayi ameha la dome, gake nusrɔ̃lawo meɖe mɔ nɛ o.
31 Ame siwo kpɔa azãwo kple hoʋiʋliwo dzi la dometɔ aɖewo siwo wɔa nu ɖe eŋu nyuie la gɔ̃ hã dɔ ame ɖe egbɔ, eye woɖe kuku nɛ be wòagatsɔ eɖokui ade afɔku me ava fefewɔƒea o.
32 Nya lae nye be, ame aɖewo le ɣli dom be ale, eye bubuwo hã be ale; elabena ameha la tɔtɔ, eye wo dometɔ akpa gãtɔ menya susu si ta wova ƒo ƒu ɖo o.
33 Eya ta wokplɔ Aleksandro do goe le ameha la dome, eye Yudatɔwo tu asii do ɖe ŋgɔ, eye Aleksandro wɔ asi na wo hedi be yeaʋli ye ɖokui ta le ameawo ŋkume.
34 Ke esi wokpɔe dze sii be Yudatɔe wònye la, wo katã wodo ɣli anɔ gaƒoƒo eve sɔŋ be: "Efesotɔwo ƒe Artemis lae nye gã! "
35 Esi dudzikpɔla la na ameha la zi ɖoɖoe mlɔeba la, egblɔ be: "Efesotɔwo, ame kae li, si menya be Efesotɔwo ƒe du lae kpɔa Artemis gã la kple legba si ge tso dziƒo la ƒe gbedoxɔ dzi o? 36 Esi ame aɖeke mate ŋu ake ɖi nya siawo o ta la, midze akɔ anyi, eye migatsɔ dzitsitsi awɔ naneke o.
37 Elabena miekplɔ ŋutsu siawo vɛ, ame siwo menye gbedoxɔmedzodalawo alo busunyagblɔlawo ɖe míaƒe mawunɔ la ŋu o.
38 Eya ta ne nya aɖe le Demetrio kple aɖaŋudɔwɔla siwo le eŋu la si ɖe ame aɖe ŋu la, nyadrɔ̃gbewo li, eye nuto gã dziɖulawo hã li; mina woatsɔ nya si le wo si ɖe wo nɔewo ŋu la ayi na wo.
39 Gake ne nu bubu aɖe dimee miele la, ekema ƒuƒoƒo si le se nu lae atso nya me le eŋu. 40 Elabena woate ŋu atsɔ nya ɖe mía ŋu be míehe zitɔtɔ va dua me le nya si dzɔ egbea ta, elabena nya aɖeke meli míate ŋu atsɔ aɖe mía ɖokui nu le zitɔtɔ manyatalenu sia ŋuti o. " 41 Esi wògblɔ nya siawo la, ena ameha la kaka.
20:1-38
20 Esi hoowɔwɔa nu tso la, Paulo na woyɔ nusrɔ̃lawo vɛ, eye esi wòde dzi ƒo na wo heklã wo vɔ la, edze mɔ ɖo ta Makedonia.
2 Esi wòto nuto mawo me hede dzi ƒo na ame siwo le afi ma kple nya geɖewo vɔ la, eva ɖo Hela nutowo me. 3 Enɔ afi ma ɣleti etɔ̃, gake esi Yudatɔwo ɖo nugbe ɖe eŋu esime wònɔ dzadzram ɖo be yeaɖo tɔdziʋu ayi Siria ta la, eɖoe be yeatrɔ ato Makedonia adzo.
4 Ame siwo nɔ eŋue nye Sopatro si nye Beroiatɔ Piro viŋutsu, Aristarko kple Sekundo siwo tso Tesalonika, kple Gayo si tso Derbe, kpakple Timoteo, Tikiko kple Trofimo siwo tso Asia nuto me.
5 Ame siawo do ŋgɔ heva le mía lalam le Troa; 6 ke míeɖo tɔdziʋu tso Filipi le Amɔwɔ Maʋamaʋã Bolo Ŋkekenyui ƒe azã la megbe, eye le ŋkeke atɔ̃ me la, míeva tu wo le Troa, eye míenɔ afi ma ŋkeke adre.
7 Le kwasiɖaa ƒe ŋkeke gbãtɔ dzi, esi míeƒo ƒu be míaɖu nu la, Paulo ƒo nu na wo, elabena eɖoe be ne ŋu ke la, yeadzo; eye wòyi eƒe nuƒoa dzi va se ɖe zãtiƒe ke.
8 Eya ta wosi akaɖi geɖe ɖe dziƒoxɔ si me míeƒo ƒu ɖo la me. 9 Ðekakpui aɖe si ŋkɔe nye Eutiko nɔ anyi ɖe fesre nu, eye wòdɔ alɔ̃ yi eme ʋĩi esime Paulo le eƒe nuƒoa dzi. Esi alɔ̃ mui la, ege tso dzisasrã etɔ̃lia dzi, eye esi woyi ɖakɔe la, wokpɔ be eku.
10 Ke Paulo ɖi yi anyigba, tsyɔ akɔ ɖe edzi hekpla asi ɖee gblɔ be: "Midzudzɔ hoowɔwɔ, elabena ele agbe. " 11 Azɔ egalia yi dziƒoxɔa dzi, eye wòɖu nu. Eyi dzeɖoɖoa dzi kpli wo va se ɖe esime ŋu ke, eye wòdzo.
12 Ale wokplɔ ŋutsuvi la dzoe agbagbee, eye akɔfafa si wokpɔ la wu gbɔgblɔ.
13 Azɔ míedo ŋgɔ ɖo tɔdziʋua yi Aso, afi si míeɖo be míava kɔ Paulo le, elabena egblɔ na mí be yeato afɔ ava tso mí le afi ma.
14 Ale esi wòva tu mí le Aso la, eɖo ʋua kpli mí, eye míeyi Mitilene. 15 Le ŋufɔke esi míeho tso afi ma la, míeva ɖo Kio kasa; ke le ŋkeke si kplɔe ɖo dzi la, míeva tɔ ɖe Samo vie, eye esi ŋu gake la, míeva ɖo Mileto. 16 Paulo ɖoe be yeato Efeso ŋu ayi le esi medi be yeagblẽ ɣeyiɣi aɖeke le Asia nutoa me o ta, elabena ele kplakplakpla dzi, be ne yeate ŋui la, yeaɖo Yerusalem le Pentekoste Ŋkekenyui la dzi.
17 Ke edɔ ame tso Mileto ɖo ɖe Efeso be woaɖayɔ hamemetsitsiwo vɛ.
18 Esi wova egbɔ la, egblɔ na wo be: "Miawo ŋutɔwo mienya ale si menɔ kpli mi tso gbe si gbe meɖo afɔ Asia nutoa me la nyuie, 19 ale si gbegbe mebɔbɔ ɖokuinye ɖe anyi wɔ dɔ na Aƒetɔ la abe kluvi ene kple aɖatsiwo kpakple tetekpɔ siwo me meto le Yudatɔwo ƒe nugbeɖoɖowo ta, 20 ke nyemegbe nu siwo ŋu viɖe le la dometɔ aɖeke gbɔgblɔ na mi o, eye nyemegbe nufiafia mi le dutoƒo kple tso aƒe me yi aƒe me hã o. 21 Ke boŋ meɖi ɖase na Yudatɔwo kple Helatɔwo siaa tsitotsito be woatrɔ dzi me ava Mawu gbɔ eye woaxɔ mía Aƒetɔ Yesu dzi ase.
22 Azɔ, kpɔ ɖa, gbɔgbɔ la zi dzinye be mayi Yerusalem, togbɔ be nyemenya nu si adzɔ ɖe dzinye le afi ma o hã; 23 nu si menya koe nye be le du sia du me la, gbɔgbɔ kɔkɔe la ɖia ɖase nam enuenu be woadem gaxɔ me eye mato xaxawo me.
24 Ke hã, nye agbe mele vevie nam akpa o; nu si le vevie nam la koe nye be mawu nye duɖimekeke kple subɔsubɔdɔ si mexɔ tso Aƒetɔ Yesu gbɔ la nu, be maɖi ɖase le Mawu ƒe amenuveve nya nyui la ŋu tsitotsito.
25 "Azɔ kpɔ ɖa, menyae be mi ame siwo katã dome menɔ ɖe gbeƒã Fiaɖuƒea la dometɔ aɖeke magakpɔ nye ŋkume azɔ o. 26 Eya tae meyɔ mi be mianye ɖasefowo nam egbe sia, be ŋutinye kɔ tso amewo katã ƒe ʋu me, 27 elabena nyemegbe Mawu ƒe lɔlɔ̃nu blibo la katã gbɔgblɔ na mi o.
28 Mikpɔ mia ɖokui kple alẽha blibo la dzi nyuie, alẽha si dome gbɔgbɔ kɔkɔe la ɖo mi dzikpɔlawoe le, be miakplɔ Mawu ƒe hame, si wòtsɔ eya ŋutɔ Via ƒe ʋu ƒle la.
29 Menya be le nye dzodzo megbe la, amegãxi nyanyrawo age ɖe mia dome, eye womawɔ nu ɖe alẽha la ŋu le lɔlɔ̃ me o, 30 eye le miawo ŋutɔwo mia dome la, ame aɖewo atso agblɔ nya totrowo be yewoahe nusrɔ̃lawo ne woadze yewo yome. 31 "Eya ta minɔ ŋudzɔ, eye miɖo ŋku edzi be ƒe etɔ̃ sɔŋ, zã kple keli, nyemedzudzɔ nuxɔxlɔ̃ mia dometɔ aɖeke kple aɖatsiwo o.
32 Azɔ la, metsɔ mi le asi dem na Mawu kple eƒe amenuvevenya, si ate ŋu atu mi ɖo ahana domenyinu mi le ame siwo katã ŋu wokɔ la dome.
33 Ame aɖeke ƒe klosalo, sika, alo nudodo mebiã ŋu nam o. 34 Miawo ŋutɔwo mienya be nye asi siawoe metsɔ wɔ dɔ kpɔ nye ŋutɔ kple ame siwo le ŋunye la ƒe nuhiahiãwo gbɔe.
35 Le nuwo katã me la, meɖee fia mi be miawɔ dɔ sesĩe alea akpe ɖe ame siwo gbɔdzɔ la ŋu, eye be Aƒetɔ Yesu ƒe nya siawo nanɔ susu me na mi, esi eya ŋutɔ gblɔ be: ‘Dzidzɔ geɖe le nunana me wu nuxɔxɔ.’ "
36 Esi wògblɔ nya siawo la, eya kple ameawo katã dze klo do gbe ɖa.
37 Nyateƒee, wo katã wofa avi ŋutɔ, eye wokpla asi kɔ na Paulo hegbugbɔ nu nɛ lɔlɔ̃tɔe, 38 elabena nya si wògblɔ be womagakpɔ yeƒe ŋkume azɔ o la koŋue te ɖe wo dzi.
Eye woɖoe ɖa va se ɖe tɔdziʋua gbɔ ke.
21:1-40
21 Ke esi míedzo le wo gbɔ mlɔeba eye míeɖo tɔdziʋua la, míezɔ mɔ tẽe va Kos; le ŋufɔke la, míeva ɖo Rodo, eye tso afi ma míeyi Patara. 2 Esi míekpɔ tɔdziʋu aɖe si yina Foinike la, míeɖoe, eye míeho.
3 Esi míeɖo afi si míenɔ Kipro ƒukpoa kpɔm le adzɔge ɖaa la, míeɖee ɖe megbe le miame, eye míeyi Siria heva ɖi go ɖe Tiro, afi si tɔdziʋua yina eƒe agbawo ɖe ge ɖo.
4 Míedi nusrɔ̃lawo hekpɔ wo, eye míenɔ afi ma ŋkeke adre.
Ke wogblɔ na Paulo enuenu to gbɔgbɔ la dzi be wòagaɖo afɔ Yerusalem o. 5 Eya ta esi míaƒe ŋkekeawo de la, míedze mɔ, ke wo katã, nyɔnuwo kple ɖeviwo siaa, ɖo mí ɖa va se ɖe keke dua godo ke. Míedze klo ɖe ƒua ta do gbe ɖa, 6 eye míeklã mía nɔewo. Azɔ míeɖo tɔdziʋua, eye woawo hã wotrɔ yi woƒe aƒewo me.
7 Ale míewu ƒudzimɔzɔzɔ si gɔme míedze tso Tiro la nu, eye míeva ɖo Ptolemai, eye míeyi ɖado gbe na nɔviawo henɔ wo gbɔ ŋkeke ɖeka.
8 Le ŋufɔke la, míeva ɖo Kaisarea, eye míeyi ɖadze nyanyuigblɔla Filipo, si nye ame adreawo dometɔ ɖeka, ƒe aƒe me.
9 Vinyɔnu ene siwo nye ɖetugbui leaƒewo le ŋutsu sia si, siwo gblɔa nya ɖi.
10 Ke esi míenɔ afi ma ŋkeke geɖe la, nyagblɔɖila aɖe si ŋkɔe nye Agabo la tso Yudea va. 11 Eye wòva mía gbɔ hetsɔ Paulo ƒe alidziblanu bla eya ŋutɔ ƒe afɔwo kple asiwo hegblɔ be: "Ale gbɔgbɔ kɔkɔe la gblɔe nye esi, ‘Aleae Yudatɔwo abla ŋutsu si tɔ alidziblanu sia nye la le Yerusalem, eye woatsɔe ade asi na dukɔwo me tɔwo.’ " 12 Esi míese nya sia la, míawo kple ame siwo nɔ afi ma míeɖe kuku nɛ vevie be wòagayi Yerusalem o.
13 Ke Paulo ɖo eŋu be: "Nu kae nye esi wɔm miele le avi fam be miagblẽ tame si meɖo kplikpaa la me? Migavɔ̃ o, mele klalo, menye be woablam ɖeɖe ko o, ke be maku le Yerusalem le Aƒetɔ Yesu ƒe ŋkɔ la ta hã. " 14 Esi melɔ̃ be woaƒoe ɖe ye nu o ta la, míedzudzɔ fuɖeɖe nɛ hegblɔ be: "Yehowa ƒe lɔlɔ̃nu neva eme. "
15 Ke le ŋkeke siawo megbe la, míedzra ɖo na mɔa zɔzɔ, eye míedze mɔ ɖo ta Yerusalem.
16 Nusrɔ̃la aɖewo hã tso Kaisarea yi kpli mí, be woakplɔ mí ayi ame si ƒe aƒe me míadze la gbɔ, si ŋkɔe nye Mnason si tso Kipro, eye wònye nusrɔ̃la gbãtɔwo dometɔ ɖeka.
17 Esi míeɖo Yerusalem la, nɔviawo xɔ mí kple dzidzɔ.
18 Le ŋufɔke la, Paulo zɔ kpli mí yi Yakobo gbɔ, eye hamemetsitsiawo katã hã nɔ afi ma. 19 Eye wòdo gbe na wo hede asi nu siwo Mawu wɔ le dukɔwo dome to eƒe subɔsubɔdɔa dzi la ŋuti nyawo gbɔgblɔ me na wo tsitotsito.
20 Esi wose esia la, wokafu Mawu, gake wogblɔ nɛ be: "Nɔvi, èkpɔe be xɔsetɔ akpe geɖe le Yudatɔwo dome, eye wo katã woku ɖe Se la ŋu goŋgoŋ. 21 Ke wose le ŋutiwò be, èle nu fiam Yudatɔ siwo le dukɔwo dome la be woagbe nu le Mose ƒe se la gbɔ, eye nèle gbɔgblɔm na wo be, woagatso aʋa na wo viwo alo azɔ le kɔawo nu o. 22 Ke nu kae míawɔ le nya sia ŋu? Woasee godoo be èva.
23 Eya ta wɔ nu sia, si míagblɔ na wò: Ŋutsu ene le mía dome, siwo ɖe adzɔgbe aɖe.
24 Kplɔ ame siawo ne wò kpli wo miayi aɖakɔ mia ɖokuiwo ŋu le kɔa nu, eye nàxe woƒe nugblẽfewo, ne woalũ ta na wo. Ekema ame sia ame anyae be nya siwo wogblɔ na wo tso ŋuwò la dometɔ aɖeke mele eme o, ke boŋ be èle zɔzɔm ɖe ɖoɖo la nu, eye be èléa Se la hã me ɖe asi.
25 Ke le xɔsetɔ siwo le dukɔwo me gome la, míeŋlɔ nyametsotso si míewɔ heɖoe ɖe wo be, woate wo ɖokuiwo ɖa tso nu siwo wotsɔ sa vɔ na trɔ̃wo, kple ʋu kple lã tsiʋumewo kpakple gbɔdɔdɔ manɔsenu ŋu. "
26 Ale esi ŋu ke la, Paulo kplɔ ŋutsuawo kpe ɖe eɖokui ŋu, eye eya kpli wo wokɔ wo ɖokuiwo ŋu le kɔa nu, eye wòyi gbedoxɔa me, be yeana woanya ŋkeke siwo ŋutikɔkɔ le kɔa nu axɔ, ne woana vɔsanu ɖe wo dometɔ ɖe sia ɖe ta.
Ŋutsu si le nu fiam ame sia ame le afi sia afi be woatsi tre ɖe míaƒe dukɔ la kple míaƒe Se la kpakple teƒe sia ŋu lae nye esia. Gawu la, ekplɔ Helatɔwo gɔ̃ hã va gbedoxɔa me heƒo ɖi teƒe kɔkɔe sia. " 29 Elabena wokpɔ eya kple Trofimo, Efesotɔ la, le dua me va yi, eye wosusu be Paulo kplɔe va gbedoxɔa me. 30 Eye du blibo la katã tɔ zi, eye amewo ƒu du va lé Paulo hee do goe le gbedoxɔa me, eye wotu ʋɔtruawo enumake. 31 Esi wole agbagba dzem be yewoawui la, nya la ɖo asrafoha la ƒe amegã gbɔ be, Yerusalem dua tɔ zi; 32 eye enumake wòkplɔ asrafowo kple asrafomegãwo, eye woƒu du yi wo gbɔ. Esi wokpɔ aʋafiagã la kple asrafoawo la, wodzudzɔ Paulo ƒoƒo.
33 Eye aʋafiagã la te ɖe wo ŋu, eye wòlée heɖe gbe be woatsɔ kɔsɔkɔsɔ eve ablae; eye wòbia ame si wònye kple nu si wòwɔ. 34 Gake ameha la me tɔ aɖewo te ɣlidodo be ale, bubuwo hã be ale.
Esi mete ŋu nya nu si koŋ dzɔ o le zitɔtɔa ta la, eɖe gbe be woakplɔe ava asrafowo nɔƒe la.
35 Ke esi wòɖo atrakpuiawo dzi la, nɔnɔmea va bia be asrafoawo nakɔe, le esi ameha la nɔ nyanyram adãtɔe ta, 36 elabena ameha la me tɔ gbogboawo kplɔ wo ɖo le ɣli dom be: "Miwui! " 37 Esi wòsusɔ vie woakplɔ Paulo aɖo asrafowo nɔƒea la, egblɔ na aʋafiagã la be: "Mɔɖeɖe li be magblɔ nya aɖe na wòa? "
Ebiae be: "Èse Helagbea? 38 Ke menye wòe nye Egiptetɔ ma si de zitɔtɔ amewo me ɣeaɖeɣi, ame si kplɔ hlɔ̃dola akpe ene yi gbedzi la oa? " 39 Eye Paulo ɖo eŋu be: "Le nyateƒe me la, Yudatɔe menye tso Tarso le Kilikia; du xɔŋkɔ aɖe mee metso.
Eya ta meɖe kuku na wò, ɖe mɔ nam maƒo nu na ameawo. " 40 Esi wòɖe mɔ na Paulo la, etsi tsitre ɖe atrakpuiawo dzi, eye wòwɔ asi na ameawo.
Esi ɖoɖoe zi toŋtoŋ la, eƒo nu na wo le Hebrigbe me be:
22:1-30
22 "Ŋutsuwo, nɔviwo kple fofowo, azɔ miɖo to ne maɖe ɖokuinye nu miase. " 2 Esi wose be ele nu ƒom na wo le Hebrigbe me la, wogazi ɖoɖoe wu tsã, eye wògblɔ be: 3 "Yudatɔe menye, wodzim le Tarso le Kilikia, gake du sia mee wofia num le, le Gamaliel ƒe afɔnu, eye wofia mía tɔgbuiwo ƒe Se lam tsitotsito, eye mesubɔ Mawu kple veviedodo abe ale si mi katã miele ewɔm egbe sia ene.
4 Meti ame siwo le Mɔ sia dzi la yome hedi woƒe ku gɔ̃ hã, eye meblaa ŋutsuwo kple nyɔnuwo siaa hedea wo gaxɔ me, 5 abe ale si nunɔlagã la kple amegãwo katã ate ŋu aɖi ɖase le eŋu ene. Mexɔ agbalẽwo hã tso wo gbɔ na mia nɔvi siwo le Damasko, eye menɔ mɔ dzi yina be mabla ame siwo le afi ma la hã akplɔ ava Yerusalem, be woahe to na wo.
6 "Ke esi mele mɔa dzi hegogo Damasko le ŋdɔ ga wuieve lɔƒo la, kasia kekeli aɖe si nu sẽ ŋutɔ la tso dziƒo klẽ ƒo xlãm, 7 medze anyi eye mese gbe aɖe wògblɔ nam be: ‘Saul, Saul, nu ka ŋuti nèle yonyeme tim?’ 8 Meɖo eŋu be: ‘Wò ame kae, Aƒetɔ?’ Eye wògblɔ nam be, ‘Nyee nye Yesu Nazaretetɔ la, ame si yome tim nèle la.’ 9 Ame siwo le ŋunye la kpɔ kekeli la, gake womese ame si nɔ nu ƒom nam la ƒe gbe o.
10 Ale megblɔ be: ‘Nu kae wòle be mawɔ, Aƒetɔ?’
Eye Aƒetɔ la gblɔ nam be: ‘Tso, nàyi Damasko, eye woagblɔ nu sia nu si meɖo be nàwɔ la na wò le afi ma.’ 11 Ke esi nyemete ŋu nɔ naneke kpɔm o le kekeli la ƒe ŋutikɔkɔe ta la, ame siwo le ŋunye la lé nye alɔnu hafi mete ŋu va ɖo Damasko.
12 "Ke ŋutsu aɖe si ŋkɔe nye Anania, ame si vɔ̃a Mawu le Se la nu, si ŋu Yudatɔ siwo katã le afi ma la ƒo nu nyui le la, 13 va gbɔnye. Etɔ ɖe gbɔnye hegblɔ nam be: ‘Nɔvi Saul, gakpɔ nu!’ Enumake mefɔ mo dzi eye mekpɔe.
14 Egblɔ be: ‘Mía tɔgbuiwo ƒe Mawu la tia wò be nàva nya yeƒe lɔlɔ̃nu, nàkpɔ dzɔdzɔetɔ la, eye nàse eƒe numegbe, 15 elabena ele be nànye eƒe ɖasefo le amewo katã ŋkume le nu siwo nèkpɔ hese la ŋu. 16 Azɔ nu ka tae nèle hehem ɖe megbe?
Tso, na woanyrɔ wò, eye nàyɔ eƒe ŋkɔ la ne woaklɔ wò nu vɔ̃wo ɖa.’ 17 "Ke esi metrɔ va Yerusalem, eye mele gbe dom ɖa le gbedoxɔa me la, mekpɔ ŋutega, 18 eye mekpɔe wòle gbɔgblɔm nam be: ‘Netsɔ, do go le Yerusalem kaba, elabena womalɔ̃ ɖe ɖase si ɖim nèle le ŋunye la dzi o.’ 19 Eye megblɔ be: ‘Aƒetɔ, woawo ŋutɔwo nyae nyuie be, medea ƒuƒoƒe sia ƒuƒoƒe heléa ame siwo xɔ dziwò se la dea gaxɔ me, eye meƒoa wo; 20 eye esi wonɔ wò ɖasefo Stefano ƒe ʋu kɔm ɖi la, nye ŋutɔ hã metɔ ɖe afi ma heda asi ɖe edzi, eye menɔ ame siwo wui la ƒe awudziwuiwo dzi kpɔm.’ 21 Ke hã, egblɔ nam be, ‘Heyi, elabena madɔ wò ɖe dukɔ siwo le didiƒe ʋĩi la gbɔ.’ "
22 Ke woɖo toe va se ɖe nya sia dzi, eye wodo ɣli gblɔ be: "Mibu mo na ame sia, elabena medze anɔ agbe o! " 23 Eye esi wole ɣli dom le woƒe awudziwuiwo dam hele ke hlẽm ɖe yame ta la, 24 aʋafiagã la ɖe gbe be woakplɔ Paulo ayi asrafowo nɔƒea, eye wògblɔ be woaƒoe kple atam ne wòato nyateƒe, ne yeanya nu si tututu tae amehaa le ɣli dom ɖe Paulo ta nenema ɖo.
25 Ke esi wobla Paulo be woaƒo la, ebia asrafomegã si tɔ ɖe afi ma la be: "Ðe se ɖe mɔ na mi be miaƒo ame si nye Romatɔ kple atam esime womebu fɔe oa? " 26 Ke esi asrafomegã la se nya sia la, eyi aʋafiagã la gbɔ, eye wògblɔ nɛ be: "Nu kae nèɖo ɖe tame be yeawɔ? Romatɔe ŋutsu sia nye. " 27 Eya ta aʋafiagã la te ɖe eŋu biae be: "Gblɔe nam, Romatɔe nènyea? "
Eɖo eŋu be: "Ɛ̃. " 28 Aʋafiagã la gblɔ nɛ be: "Ga gbogbo aɖee metsɔ ƒle dukɔmevinyenye sia. "
29 Eya ta ame siwo di be yewoawɔ fui ne yewoase eƒe numenya la dzo le egbɔ enumake; eye vɔvɔ̃ ɖo aʋafiagã la ŋutɔ, esi wòva nya be Romatɔe wònye hafi yede gae.
30 Eya ta esi ŋu ke, eye wòdi be yeanya nu si tututu ta Yudatɔwo le enu tsom ɖo la, ena woɖe gae, eye wòɖe gbe be nunɔlawo ƒe tatɔwo kple Sanhedrin blibo la nakpe ta. Eye wòkplɔ Paulo va tɔ ɖe wo ŋkume.
23:1-35
23 Paulo nɔ Sanhedrin la me tɔwo kpɔm tututu eye wògblɔ be: "Ŋutsuwo, nɔviwo, metsɔ dzitsinya si ŋuti kɔ bliboe zɔ le Mawu ŋkume va se ɖe egbe sia. " 2 Esi wògblɔ esia la, nunɔlagã Anania ɖe gbe na ame siwo tɔ ɖe egbɔ la be woaƒo nugbɔ nɛ.
3 Eye Paulo gblɔ nɛ be: "Mawu aƒo wò, wò, gli si wosi akalo na. Ðe nènɔ anyi be yeadrɔ̃ ʋɔnum le Se la nu, evɔ nègale Se la dzi dam esi nèɖe gbe be woaƒoma? " 4 Ame siwo tɔ ɖe afi ma la gblɔ nɛ be: "Mawu ƒe nunɔlagã la dzum nèlea? " 5 Eye Paulo gblɔ be: "Nɔviwo, nyemenya be nunɔlagãe wònye o. Elabena woŋlɔ ɖi be, ‘Mègagblɔ nya vlo aɖeke ɖe wò dukɔdziɖula ŋu o.’ "
6 Ke esi Paulo de dzesii be akpa ɖeka nye Zadukitɔwo, eye akpa evelia nye Farisitɔwo la, egblɔ sesĩe le Sanhedrin la be: "Ŋutsuwo, nɔviwo, Farisitɔ kple Farisitɔwo ƒe vi menye. Ame kukuwo ƒe tsitretsitsi ŋuti mɔkpɔkpɔ la tae wole ʋɔnu drɔ̃mem ɖo. " 7 Esi wògblɔ esia la, nyaʋiʋli ɖo Farisitɔwo kple Zadukitɔwo dome, eye ameha la dome ma.
8 Elabena Zadukitɔwo gblɔna be tsitretsitsi loo, alo mawudɔla, alo gbɔgbɔ aɖeke meli o, ke Farisitɔwo ya xɔ edzi se be wo katã woli.
9 Eya ta ɣli ɖi hoo, eye agbalẽfiala siwo le Farisitɔwo ƒe akpa dzi la tso, eye wote nyahehe dzikutɔe be: "Míekpɔ vɔ̃ aɖeke le ame sia ŋu o, gake ne gbɔgbɔ aɖe alo mawudɔla aɖee ƒo nu nɛ la, . . . " 10 Azɔ esi nyaʋiʋli la nu va sẽ ɖe edzi la, aʋafiagã la vɔ̃ be woava vuvu Paulo, eye wòɖe gbe be asrafoawo nayi aɖahee tso wo dome, ne woakplɔe ava asrafowo nɔƒe la.
11 Ke le zã si kplɔe ɖo me la, Aƒetɔ la va tsi tsitre ɖe egbɔ, eye wògblɔ nɛ be: "Lé dzi ɖe ƒo! Elabena ale si ko nèle ɖase ɖim tsitotsito le ŋunye le Yerusalem la, nenema kee nàɖi ɖase le Roma hã. " 12 Esi ŋu ke la, Yudatɔwo ɖo nugbe heka atam be, ne yewomewu Paulo o kpaa, yewomaɖu nu alo ano nu o.
13 Ame siwo ɖo nugbe heka atam alea la sɔ gbɔ wu ame blaene. 14 Ame siawo yi nunɔlawo ƒe tatɔwo kple amegãwo gbɔ gblɔ be: "Míeka atam be ne míewu Paulo o kpaa, míade naneke nu me o.
15 Eya ta mi kple Sanhedrin la mina aʋafiagã la nanya be yewodi be wòakplɔe ava yewo gbɔ, abe ɖe miedi be yewoaku eƒe nya la me tsitotsito wu ene. Gake hafi wòava ɖo afii la, míanɔ klalo awui. "
16 Ke Paulo ƒe nyruiyɔviŋutsu aɖe se ale si wole eɖom be yewoade xa ɖi nɛ la, eye wòge ɖe asrafowo nɔƒe la heva fi tofi na Paulo.
17 Eye Paulo yɔ asrafomegãwo dometɔ ɖeka va egbɔ gblɔ nɛ be: "Kplɔ ɖekakpui sia yi aʋafiagã la gbɔ, elabena nya aɖe le esi wòagblɔ nɛ. " 18 Eya ta ekplɔe yi aʋafiagã la gbɔ, eye wògblɔ be: "Gamenɔla Paulo yɔm eye wòbia tso asinye be makplɔ ɖekakpui sia ava gbɔwò, elabena nya aɖe le esi na wò. " 19 Aʋafiagã la lé eƒe alɔnu, eye wòkplɔe ɖe kpɔe hebiae be: "Nya kae nèdi be yeagblɔ nam? " 20 Egblɔ nɛ be: "Yudatɔwo ɖo tame be yewoabia be nàkplɔ Paulo ava Sanhedrin la etsɔ, abe ɖe wole didim be yewoaku eƒe nyaa me tsitotsito wu tsã ene.
21 Gake mègalɔ̃ ɖe edzi na wo o, elabena wo dometɔ siwo wu blaene de xa ɖi nɛ, eye woka atam be, yewomaɖu nu alo ano nu o va se ɖe esime yewowui hafi; eye azɔ wole klalo hele mɔ kpɔm be nàlɔ̃ aɖoe ɖa. " 22 Eya ta aʋafiagã la do mɔ ɖekakpuia, gake ede se nɛ be: "Mègagblɔe na ame aɖeke be yegblɔ nya siawo nam o. "
23 Eye wòyɔ asrafomegãwo dometɔ eve gblɔ na wo be: "Mina asrafo alafa eve kple sɔdola blaadre kpakple akplɔtsɔla alafa eve nadzra ɖo ne woayi Kaisarea le zã ƒe gaƒoƒo etɔ̃lia dzi. 24 Midi sɔwo hã na Paulo ne wòado ne miakplɔe ayi na nutodziɖula Felike dedie. " 25 Eye wòŋlɔ agbalẽ si me nyawo yi ale:
26 "Nye, Klaudio Lisia ye le agbalẽ sia ŋlɔm na Bubutɔ Nutodziɖula Felike: Medo gbe na wò! 27 Yudatɔwo lé ŋutsu sia, eye wode ewu ge kloe, ke mewɔ kaba kplɔ nye asrafowo hexɔ nɛ, elabena mese be Romatɔe wònye. 28 Esi medi be manya nu si ta wole enu tsom ɖo ta la, mekplɔe yi woƒe Sanhedrin la. 29 Mekpɔe be woawo ŋutɔwo ƒe Se la ŋu nyaʋiʋliwo tae wotso enu ɖo, gake nutsotsoawo dometɔ aɖeke mefia be edze ku alo dze na gamenɔnɔ o.
30 Ke esi wova fi tofi nam be wole nugbe ɖom ɖe ŋutsu sia ŋu ta la, mele eɖom ɖe wò enumake, eye mana enutsolawo nava gblɔ nya siwo wotsɔ ɖe eŋu la le ŋkuwòme. "
31 Ale asrafo siawo kplɔ Paulo yi Antipatris le zã me abe ale si wode se na wo ene.
32 Esi ŋu ke la, wona sɔdolawo yi mɔzɔzɔa dzi kplii, ke asrafoawo ya trɔ gbɔ va asrafowo nɔƒea. 33 Sɔdolaawo va ɖo Kaisarea, wotsɔ agbalẽ la na nutodziɖula la, eye wokplɔ Paulo hã de esi.
34 Exlẽ agbalẽa, eye wòbia be nuto ka mee wòtso hã, eye wòva nya be etso Kilikia. 35 Egblɔ nɛ be: "Ne nuwòtsolawo hã va ɖo la, ekema mase nya siwo katã le asiwò. " Eye wòde se be woadzɔ eŋu le Herodes ƒe fiasã la me.
24:1-27
24 Le ŋkeke atɔ̃ megbe la, nunɔlagã Anania kple amegãwo dometɔ aɖewo kpakple nyanuɖela aɖe si ŋkɔe nye Tertulo la va Kaisarea, eye wotsɔ nya si wotsɔ ɖe Paulo ŋu la ɖo nutodziɖula la ŋkume. 2 Esi woyɔe vɛ la, Tertulo de asi enutsotso me be: "Esi wònye be wòe na míekpɔ ŋutifafa geɖe, eye wò nuŋububu nyuie ye na ɖɔɖɔɖowo le edzi yim le míaƒe dukɔ sia me ta la, 3 Bubutɔ Felike, míele akpe manyagblɔ dam na wò ɣesiaɣi ɖe nu siawo ta le afi sia afi.
4 Gake be magagblẽ ɣeyiɣi geɖe na wò o ta la, mele kuku ɖem na wò be nàve mía nu aɖo to mí vie ko.
5 Elabena míekpɔe be nugblẽla vɔ̃ɖi aɖee ŋutsu sia nye, eye wòle zitɔtɔ dem Yudatɔwo katã me le anyigba dzi godoo, eye wònye Nazaretetɔwo ƒe kɔmama la ƒe ŋgɔnɔla. 6 Ete kpɔ hã be yeagblẽ kɔ ɖo na gbedoxɔ la, eya ta míelée. 7 8 Ne wò ŋutɔ èbia gbee nyuie la, ekema nya siwo katã míetsɔ ɖe eŋu la me akɔ na wò. " 9 Yudatɔwo hã de nutsotsoa dzi be nu siawo le eme nenema tututu. 10 Esi nutodziɖula la wɔ dzesi na Paulo be wòaƒo nu la, egblɔ be:
"Esi menyae nyuie be ƒe geɖee nye esia nènye dukɔ sia ƒe ʋɔnudrɔ̃la ta la, melɔ̃ faa be maƒo nu aʋli ɖokuinye ta. 11 Elabena àte ŋu aku eme akpɔe be, ŋkeke wuieve aɖewo koe nye esia tso esime meyi Yerusalem be maɖasubɔ; 12 eye womekpɔm mele nya ʋlim kple ame aɖeke le gbedoxɔa me loo alo de zi amewo me le ƒuƒoƒeawo alo le dua me o. 13 Eye womate ŋu aɖo kpe nya siwo tsɔm wole ɖe ŋunye fifi laa la hã dzi o.
14 Ke hã, melɔ̃ ɖe nya sia ya dzi le ŋkuwòme be, mele subɔsubɔdɔ kɔkɔe wɔm na tɔgbuinyewo ƒe Mawu la le mɔ si yɔm wole be kɔmama la nu, elabena mexɔ nu siwo katã le Se la me kple esiwo woŋlɔ ɖe Nyagblɔɖilawo ƒe agbalẽwo me la dzi se. 15 Eye mɔkpɔkpɔ le asinye le Mawu me, eye mɔkpɔkpɔ ma kee le ame siawo ŋutɔ hã si, be tsitretsitsi li na ame dzɔdzɔewo kple ame madzɔmadzɔwo siaa.
16 Esia tae medoa vevie nu ɣesiaɣi, be dzitsinya nyui nanɔ asinye le Mawu kple amewo gbɔ.
18 Esi menɔ nu siawo wɔm la, woke ɖe ŋunye hekpɔe be mekɔ ɖokuinye ŋu le kɔa nu le gbedoxɔa me, gake ameha aɖeke menɔ ŋunye o, eye hoowɔwɔ aɖeke hã meyi edzi o. Ke Yudatɔ aɖewo tso Asia nuto me va, 19 eye ɖe wòle be ame siawo hã nava ŋkuwòme hafi, ale be ne nya aɖe le wo si ɖe ŋunye la, ne woagblɔe. 20 Alo, na ame siwo le afi sia la ŋutɔ nagblɔ vodada si wokpɔ le ŋunye esi metsi tsitre ɖe Sanhedrin la ŋkume, 21 negbe nya ɖeka sia ko, si medo ɣli gblɔ esime mele tsitre ɖe wo dome be: ‘Ame kukuwo ƒe tsitretsitsi la tae wole ʋɔnu drɔ̃mem egbea le mia ŋkume ɖo!’ "
22 Ke hã, esi Felike nya nu ku ɖe Mɔ sia ŋu nyuie ta la, etɔ te nya la dɔdrɔ̃ gblɔ be: "Ne aʋafiagã Lisia va ɖo ko la, matso nya me na mi. " 23 Eye wòɖe gbe na asrafomegã la be wòasika ŋutsua ɖi, gake wòana ablɔɖe aɖe sinui, eye be wòaɖe mɔ na eƒe amewo woana kpekpeɖeŋui.
24 Le ŋkeke aɖewo megbe la, Felike kple srɔ̃a Drusila, si nye Yudatɔ, la va ɖo, eye wòdɔ woɖayɔ Paulo vɛ, eye wòse Kristo Yesu dzi xɔxɔ se ŋu nya tso egbɔ.
25 Ke esi Paulo le nu ƒom tso dzɔdzɔenyenye kple ɖokuidziɖuɖu kpakple ʋɔnudɔdrɔ̃ si gbɔna ŋu la, vɔvɔ̃ ɖo Felike, eye wògblɔ be: "Heyi fifia gbɔ, ne mekpɔ asinu hã, magaɖo ame ɖe wò. " 26 Ke ele mɔ kpɔm hã be Paulo nana ga ye. Esia ta enuenu la, edɔna be woaɖakplɔe avɛ na ye, eye wòɖoa dze kplii.
27 Ke le ƒe eve megbe la, Porkio Festo va xɔ ɖe Felike teƒe; eye esi Felike di be yeƒe nu nadze Yudatɔwo ŋu ta la, egblẽ Paulo ɖe ga me.
25:1-27
25 Eya ta esi Festo va ɖo dziɖuƒea hedze eƒe dɔ gɔme la, etso Kaisarea yi Yerusalem le ŋkeke etɔ̃ megbe. 2 Eye nunɔlawo ƒe tatɔwo kple Yudatɔwo ƒe ame ŋkutawo tso Paulo nu nɛ. Eye woɖe kuku na Festo be 3 wòave yewo nu adɔ ame woakplɔ Paulo ava Yerusalem.
Ke woɖoe be yewoade xa ɖi awu Paulo le mɔa dzi. 4 Gake Festo ɖo eŋu be ele be Paulo nanɔ Kaisarea, elabena ye ŋutɔ yeagatrɔ ayi afi ma kpuie. 5 Eye wògblɔ be: "Eya ta amegã siwo le mia dome la nayi kplim ne woaɖatso enu, ne ŋutsu la wɔ nu gbegblẽ aɖe nyateƒe. "
6 Esi wònɔ wo gbɔ anɔ ŋkeke enyi alo ewo la, eyi Kaisarea, eye esi ŋu ke la, ebɔbɔ nɔ ʋɔnudrɔ̃zikpui la dzi, eye wòɖe gbe be woakplɔ Paulo avɛ. 7 Esi wòva ɖo la, Yudatɔ siwo tso Yerusalem va la ƒo xlãe, eye wotsɔ nya gã nya gãwo ɖe eŋu, evɔ womete ŋu nɔ kpe ɖom nutsotsoawo dzi o.
8 Ke Paulo ʋli eɖokui ta gblɔ be: "Nyemeda Yudatɔwo ƒe Se aɖeke dzi alo gblẽ kɔ ɖo na gbedoxɔ la alo wɔ nu vɔ̃ ɖe Kaisaro ŋu o. " 9 Esi Festo di be yeƒe nu nadze Yudatɔwo ŋu ta la, ebia Paulo be: "Èdi be yeayi Yerusalem ne madrɔ̃ nya siawo na wò le afi ma? " 10 Ke Paulo gblɔ be: "Kaisaro ƒe ʋɔnudrɔ̃zikpui la ŋgɔe metsi tre ɖo, eye afi siae wòle be woadrɔ̃ ʋɔnum le.
Nyemeda vo aɖeke ɖe Yudatɔwo ŋu o, abe ale si wò ŋutɔ hã nèva le ekpɔm ene.
11 Ne nu gbegblẽ wɔlae menye vavã, eye mewɔ nu si dze ku la, nyemegbe ku o; gake ne nya siwo wotsɔ ɖe ŋunye la dometɔ aɖeke mele eme o la, ekema ame aɖeke mekpɔ mɔ atsɔm ade asi na wo, be yeadze wo ŋu o.
Kaisaro negbugbɔ nye nya la drɔ̃ nam! " 12 Esi Festo lé nya la kpɔ kple adaŋudelawo vɔ la, eɖo eŋu be: "Èbe Kaisaro negbugbɔ nya la drɔ̃ na ye; eya ta àyi Kaisaro gbɔ. "
13 Ke esi ŋkeke aɖewo va yi la, Fia Agripa kple Bernike va Kaisarea be yewoado gbe na Festo.
14 Esi wonɔ afi ma ŋkeke geɖe ta la, Festo tsɔ Paulo ƒe nya la ɖo fia la ŋkume be: "Felike gblẽ ŋutsu aɖe ɖe ga me, 15 eye esi meyi Yerusalem la, nunɔlawo ƒe tatɔwo kple Yudatɔwo ƒe amegãwo tsɔ nya ɖe eŋu hebia be mabu fɔe. 16 Ke meɖo eŋu na wo be menye Romatɔwo ƒe ɖoɖo wònye be woatsɔ ame ade asi, kple susu be woadze ame ŋu, hafi ame si nu wotso la kple enutsolawo nakpe ŋkume kple ŋkume, ne wòaʋli eɖokui ta o.
17 Eya ta esi wova ɖo afi sia la, nyemehe ɖe megbe kura o, ke boŋ esi ŋu ke la, mebɔbɔ nɔ ʋɔnudrɔ̃zikpui la dzi eye mena wokplɔ ŋutsua vɛ. 18 Esi enutsolawo tsi tsitre la, wometsɔ nya vɔ̃ aɖeke ɖe eŋu abe ale si mebui ene o. 19 Ðeko wohe nya aɖewo kplii le woawo ŋutɔwo ƒe mawu la subɔsubɔ kple ŋutsu aɖe si ŋkɔe nye Yesu si ku, gake Paulo ya yi edzi le tɔ tem ɖe edzi be ele agbe la ŋuti.
20 Esi metɔtɔ eye nyemenya ale si makpɔ woƒe nyaʋiʋli siawo gbɔe o ta la, mebiae be edi be yeayi Yerusalem ne woadrɔ̃ ʋɔnui tso nya siawo ŋu le afi ma hã. 21 Ke Paulo bia be yeanɔ ga me le afii va se ɖe esime Fiagã Bubutɔ la natso nya me na ye, eya ta mede se be woasikae ɖi va se ɖe esime maɖoe ɖe Kaisaro. "
22 Agripa gblɔ na Festo be: "Nye ŋutɔ madi be mase ŋutsua ƒe numegbe. "
Egblɔ be: "Etsɔ la, àsee. " 23 Eya ta esi ŋu ke la, Agripa kple Bernike va le atsyɔ̃ɖoɖo gã me, eye wo kple aʋafiagãwo kpakple dua me ame ŋkutawo woge ɖe takpexɔa me, eye Festo ɖe gbe be woakplɔ Paulo vɛ.
24 Eye Festo gblɔ be: "Fia Agripa kple mi ame siwo katã le mía gbɔ afi sia, ŋutsu sia si kpɔm miele la tae Yudatɔwo ƒe ha blibo la va do ɖe dzinye le Yerusalem kple afi sia, henɔ ɣli dom be medze be wòaganɔ agbe o. 25 Ke nye ya mekpɔe be mewɔ naneke si dze ku o. Eya ta esi ŋutsu sia ŋutɔ bia be Fiagã Bubutɔ La nagbugbɔ yeƒe nya la adrɔ̃ na ye ta la, metso nya me be maɖoe ɖee.
26 Gake nya gobi aɖeke mele asinye maŋlɔ tso eŋu aɖo ɖe nye Aƒetɔ la o. Eya ta mekplɔe va mi katã mia ŋkume, vevietɔ va wò, Fia Agripa, ŋkume ale be ne míedzro nya la me le ʋɔnua vɔ la, ɖewohĩ makpɔ nane aŋlɔ. 27 Elabena mekpɔe be susu mele eme be woaɖo gamenɔla aɖe ɖa, evɔ womaŋlɔ nutsotso aɖeke akpe ɖe eŋu o. "
26:1-32
26 Agripa gblɔ na Paulo be: "Mɔɖeɖe li be nàɖe ɖokuiwò nu. "
Ale Paulo do abɔ ɖe dzi, eye wòʋli eɖokui ta gblɔ be:
2 "Fia Agripa, edzɔ dzi nam ŋutɔ be ŋkuwòmee mele ɖokuinye ta ʋli ge le egbe sia le nya siwo katã Yudatɔwo tsɔ ɖe ŋunye la ŋu, 3 vevietɔ esi wònye ènya nu tso kɔnuwo kple nyaʋiʋli siwo katã le Yudatɔwo dome ŋu nyuie ta. Eya ta meɖe kuku na wò be nàgbɔ dzi ɖi aɖo tom.
4 "Nyateƒee, agbe si ƒomevi menɔ tso nye ɖekakpuime le nye dukɔmeviwo dome kple esi menɔ le Yerusalem la le nyanya na Yudatɔwo katã nyuie; 5 wo dometɔ siwo nyam tsã ate ŋu aɖi ɖase be menɔ agbe ɖe míaƒe subɔsubɔ ƒe kɔmama, si sẽ wu la, ƒe nudidiwo nu pɛpɛpɛ abe Farisitɔ ene.
6 Ke hã, ŋugbe si Mawu do na mía tɔgbuiwo la ŋuti mɔkpɔkpɔ tae mele tsitre ɖe ʋɔnu sia ɖo; 7 evɔ ŋugbedodo sia ke me vavae míaƒe to wuieveawo le mɔ kpɔm na hafi, eye esia tae wowɔa subɔsubɔdɔ kɔkɔe na Mawu vevie zã kple keli ɖo.
Oo Fia, mɔkpɔkpɔ sia tae Yudatɔwo le nunye tsom ɖo.
10 Eye esia tututue mewɔ le Yerusalem, eye mede ame kɔkɔewo dometɔ geɖewo gaxɔ me, elabena mexɔ ŋusẽ tso nunɔlawo ƒe tatɔwo gbɔ; eye ne wobe woawu wo la, medaa asi ɖe edzi. 11 Eye mehe to na wo zi geɖe le ƒuƒoƒeawo katã tsɔ zia wo dzi be woagbe nu le woƒe xɔse gbɔ; esi medo dziku ɖe wo ŋu vevie ta la, metia wo yome yia du bubuwo hã me. 12 "Esia dzie mele hexɔ mɔɖeɖe kple ŋusẽ blibo tso nunɔlawo ƒe tatɔwo gbɔ dze mɔ yina Damasko, 13 eye le ŋdɔ ga wuieve me esi mele mɔa dzi la, Oo Fia, mekpɔ kekeli aɖe si nu sẽ wu ɣe ƒe keklẽ la wòtso dziƒo klẽ ƒo xlãm, eye wòƒo xlã ame siwo le mɔa zɔm kplim hã. 14 Eye esi mí katã míedze anyi la, mese gbe aɖe wògblɔ nam le Hebrigbe me be: ‘Saul, Saul, nu ka ŋuti nèle yonyeme tim? Ne èle afɔ tum nutɔnu la, nu vevi awɔ wò.’ 15 Ke megblɔ be: ‘Wò ame kae, Aƒetɔ?’ Eye Aƒetɔ la gblɔ be: ‘Nyee nye Yesu, ame si yome tim nèle la.
16 Ke hã, fɔ nàtsi tsitre. Esia tae meɖe ɖokuinye fia wò ɖo, be matia wò nànye dɔla kple ɖasefo le nu siwo nèkpɔ kple nu siwo maɖe afia wò tso ŋunye la ŋu. 17 Eye maɖe wò tso ame siawo kple dukɔ siwo gbɔ mele dɔwòm ɖo la si me, 18 be nàʋu woƒe ŋkuwo, be nàtrɔ wo tso viviti me ava kekeli me, tso Satana ƒe ŋusẽ me ava Mawu gbɔ, ne woatsɔ woƒe nu vɔ̃wo ake wo eye woakpɔ domenyinu akpe ɖe ame siwo xɔ dzinye se eye wokɔ wo ŋu la ŋuti.’
19 "Eya ta Fia Agripa, nyemegbe ŋutega si woɖe fiam tso dziƒo la dzi wɔwɔ o, 20 ke boŋ metsɔ gbedeasi la yi na ame siwo le Damasko la gbã, eye emegbe la, na ame siwo le Yerusalem kple Yudea nuto blibo la me kpakple dukɔwo hã, be woatrɔ dzi me, eye woatrɔ ɖe Mawu ŋu ahawɔ dɔ siwo dze dzimetɔtrɔ la. 21 Esia tae Yudatɔwo lém le gbedoxɔa me hete kpɔ be yewoawum ɖo.
22 Ke esi Mawu kpe ɖe ŋunye ta la, meyi edzi le ɖase ɖim na ame ŋkutawo kple ame tsɛwo siaa va se ɖe egbe sia, nya siwo Nyagblɔɖilawo kple Mose gblɔ be woava dzɔ la ko gblɔm nye hã mele, 23 be Kristo la akpe fu, eye esi wònye eyae anye ame gbãtɔ si woafɔ ɖe tsitre tso ame kukuwo dome ta la, aɖe gbeƒã kekeli na ame siawo kple dukɔwo siaa. "
24 Ke esi Paulo le nya siawo gblɔm tsɔ le eɖokui ta ʋlim la, Festo gblɔ kple gbe sesẽ be: "Paulo, èle aɖaʋa dzem! Agbalẽsɔsrɔ̃ vivivo na nèle aɖaʋa dzem! " 25 Ke Paulo gblɔ be: "Bubutɔ Festo, nyemele aɖaʋa dzem o, nye susu le te, eye nyateƒenyawo ko gblɔm mele.
26 Le nyateƒe me la, fia si mele nu ƒom na faa dziɖeɖitɔe la nya nu siawo nyuie; meka ɖe edzi be nu siawo dometɔ ɖeka pɛ hã mele ɣaɣla ɖee o, elabena menye bebemee wowɔ nu siawo le o.
27 Fia Agripa, èxɔ Nyagblɔɖilawo dzi sea?
Menya be èxɔ wo dzi se. " 28 Ke Agripa gblɔ na Paulo be: "Esusɔ vie ko nàna matrɔ nye susu azu Kristotɔ. " 29 Ke Paulo gblɔ nɛ be: "Eɖanye ɣeyiɣi vi aɖe alo ɣeyiɣi didi aɖe megbe o, madi be Mawu nawɔe be, menye wò ɖeɖe ko o, ke boŋ ame siwo katã le nye nyawo sem egbea hã, nazu abe nye ene, negbe woagade ga miawo ya alea o. "
30 Eye fia la tso, eye nutodziɖula la kple Bernike kpakple ame siwo katã nɔ anyi kpli wo hã tso. 31 Ke esi wodzo yina la, wogblɔ na wo nɔewo be: "Ame sia mewɔ naneke si dze ku alo gamenɔnɔ o. " 32 Eye Agripa gblɔ na Festo be: "Ne ɖe ŋutsu sia mebia be Kaisaro nagbugbɔ nya la adrɔ̃ na ye o la, anye ne woate ŋu aɖe asi le eŋu hafi. "
27:1-44
27 Ke esi woɖoe be míaɖo tɔdziʋu ayi Italia ta la, wotsɔ Paulo kple gamenɔla bubu aɖewo de asrafomegã aɖe si ŋkɔe nye Yulio, si tso Augusto ƒe asrafoha me la si. 2 Míeɖo tɔdziʋu aɖe si tso Adramitio, si adze ɖe ʋudzeƒe vovovowo le Asia nutoa me, eye míeho. Aristarko, si nye Makedoniatɔ tso Tesalonika, hã yi kpli mí.
3 Esi ŋu ke eye míeɖi go ɖe Sidon la, Yulio nyo dɔme na Paulo ŋutɔ, eye wòɖe mɔ nɛ be wòayi exɔlɔ̃awo gbɔ ne woakpɔ eƒe nuhiahiãwo gbɔ nɛ. 4 Esi míeho tso afi ma la, ya sesẽ aɖe ƒo va kpe mí, eya ta míeto teƒe si awɔe be Kipro naxe ya la na mí. 5 Eye míeto Kilikia kple Pamfilia ƒugo ŋu, eye míedze ɖe Mira le Likia.
6 Ke asrafomegã la kpɔ tɔdziʋu aɖe le afi ma si tso Aleksandria yina Italia, eye wòna míeɖoe. 7 Azɔ míaƒe ʋua zɔ blewu eye le ŋkeke geɖe megbe la, míewɔ ɖɔɖɔɖɔ va ɖo Knido. Esi ya la mena mɔ mí be míayi ŋgɔ o ta la, míeto teƒe si awɔe be Kreta naxe ya la na mí, eye míeva ɖo Salmone kasa.
8 Eye míewɔ ɖɔɖɔɖɔ va to ƒugo ma ŋu va ɖo teƒe aɖe si woyɔna be Ʋudzeƒe Nyui la, si te ɖe Lasea dua ŋu. 9 Ŋkeke geɖe va yi, eye le ɣeyiɣi sia me la, afɔku anɔ ƒudzimɔzɔzɔ me, elabena Avuléŋkeke ƒe nutsitsidɔ la hã va yi xoxo, eya ta Paulo ɖo aɖaŋu 10 na wo be: "Mía tɔwo, mekpɔe be nu geɖewo le gbegblẽ ge le ƒudzimɔzɔzɔ sia me, eye nu geɖewo abu, menye agbawo kple ʋua ko o, ke míaƒe agbewo hã. " 11 Gake asrafomegã la xɔ tɔdziʋukulaa kple ʋua tɔ dzi se wu nya siwo gblɔm Paulo nɔ.
13 Esi anyieheya nɔ ƒoƒom blewu ta la, wosusu be yewoƒe tameɖoɖoa adze edzi, eya ta woho seke la, eye míedze mɔ heto Kreta ƒugo la ŋu.
14 Ke eteƒe medidi kura o, ya sesẽ si woyɔna be Eurakilo la ƒo kpe ʋua. 15 Esi ya la le tɔdziʋua nyamam vevie, eye ʋua de ŋgɔ yi ge do kpoe ta la, míeɖe asi wòkɔ mí dzoe.
16 Azɔ míetrɔ to teƒe si ana ƒukpo sue aɖe si woyɔna be Kauda la, naxe ya la na mí, ke hã, bebli hafi míete ŋu he tɔdziʋu sue si wotsi ɖe ʋua megbe la ɖe ʋua ŋu. 17 Ke esi wohee ɖe dzi vɔ la, wotsɔ ka to ʋua te blae sesĩe be wòagaʋã o; eye esi wole vɔvɔ̃m be ʋua ava si ke le Sirte ta la, woɖiɖi abala la, ale ya la kɔ mí ɖe nu.
18 Le ŋufɔke esi ahom la le mía nyamam vevie ta la, wote ʋua me nuwo fɔfɔ ƒu gbe be ʋua nanɔ wodzoe. 19 Le ŋkeke etɔ̃a gbe la, woawo ŋutɔwo fɔ ʋua me dɔwɔnuwo ƒu gbe. 20 Ke esi ɣe alo ɣletivi aɖeke medze o ŋkeke geɖe eye ahom sesẽ la nɔ mía nyamam ta la, míebu mɔkpɔkpɔ na agbetsitsi kura.
21 Eye esi ameawo nɔ anyi numaɖumaɖui eteƒe didi la, Paulo tsi tsitre ɖe wo dome gblɔ na wo be: "Mía tɔwo, ɖe wòle be miaɖo to nye aɖaŋuɖoɖo be miagaho tso Kreta o hafi, anye ne nu magblẽ le mía ŋu, eye míabu nu geɖewo alea o.
22 Ke azɔ la, mele dzi dem ƒo na mi be mialé dzi ɖe ƒo, elabena mia dometɔ aɖeke mabu eƒe agbe o, negbe tɔdziʋua koe agbã.
23 Elabena le zã sia me la, Mawu, ame si tɔ menye, si mesubɔna la, ƒe dɔla va tɔ ɖe gbɔnye 24 gblɔ be: ‘Paulo, mègavɔ̃ o. Àtsi tsitre ɖe Kaisaro ŋkume, eye kpɔ ɖa, Mawu tsɔ ame siwo katã ɖo ʋua kpli wò la ke wò.’ 25 Eya ta nɔvinyewo, milé dzi ɖe ƒo, elabena mexɔ Mawu dzi se be ava eme pɛpɛpɛ abe ale si wògblɔe nam ene.
26 Ke hã, míava si ke le ƒukpo aɖe dzi. "
27 Ke le ŋkeke wuienelia ƒe zãtiƒe esi ya le mía nyamam le Adria-ƒua dzi la, ʋua me dɔwɔlawo bu be yewogogo anyigba aɖe. 28 Eya ta woda dzidzeka ɖe ƒua me, eye wokpɔ meta blaetɔ̃ vɔ ade; wogate yi ŋgɔ vie, eye wogada dzidzeka ake hekpɔ meta blaeve vɔ adre.
29 Esi wole vɔvɔ̃m be míava dze go ɖe kpewo dzi ta la, woda seke ene le megbe lɔƒo henɔ mɔ kpɔm vevie be agu nadze.
30 Ke esi ʋua me dɔwɔlawo di be yewoasi le ʋua me, eye woɖiɖi tɔdziʋu sue la ɖe ƒua dzi hewɔ abe seke da gee woyina ɖe ʋua ƒe tagbɔ ene la, 31 Paulo gblɔ na asrafomegã la kple asrafoawo be: "Ne ame siawo mele ʋua me o la, miatsi agbe o. " 32 Eya ta asrafoawo tso tɔdziʋu sue la ƒe kawo, eye ƒua kɔe dzoe.
33 Le fɔŋli la, Paulo de dzi ƒo na wo katã be woadi nane aɖu, eye wògblɔ na wo be: "Ŋkeke wuiene sɔŋ ye nye esi mietsi dzodzodzoe, eye mieɖu naneke o.
34 Eya ta meɖe kuku na mi be midi nane ɖu, ne mianɔ dedie, elabena mia dometɔ aɖeke ƒe taɖa ɖeka hã mabu o. " 35 Esi wògblɔ esia la, eya ŋutɔ tsɔ abolo, eye wòda akpe na Mawu ɖe eta le wo katã ŋkume, eye wòŋe eme hede asi eɖuɖu me. 36 Ale dzi ɖo wo katã ƒo, eye woawo hã woɖu nu.
37 Ke mí ame siwo katã nɔ tɔdziʋua me la míele ame alafa eve blaadre vɔ ade. 38 Esi woɖu nu ɖi ƒo vɔ la, wofɔ lugba si wodo ɖe ʋua me la ƒu gbe ɖe ƒua me be ʋua nanɔ wodzoe.
39 Esi ŋu ke la, womekpɔ anyigba la dze sii o, gake wonɔ adɔ̃ aɖe si ŋu ƒuta le la kpɔm ɖaa, eye woɖoe be ne yewoate ŋui la, yewoaku ʋua ayi afi ma. 40 Eya ta wotso sekeawo hegblẽ wo ɖe ƒua me, wotu kuɖɔkawo hã zi ɖeka, eye wodo abala la kpe ya la heɖo ta ƒuta.
41 Esi ʋua va lɔ kekpo aɖe le ƒua me eye wòsi ke la, eƒe tagbɔ xaxa eye megate ŋu le ʋaʋãm o, ale ƒu tsotsoeawo gbã ʋua te kakɛkakɛe le megbe lɔƒo.
42 Eya ta asrafoawo ɖoe be yewoawu gamenɔlawo, ale be wo dometɔ aɖeke nagaƒu tsi asi o. 43 Ke asrafomegã la di be yeakpɔ Paulo ta, eya ta egblẽ woƒe tameɖoɖo la me. Eye wòɖe gbe na ame siwo ate ŋu aƒu tsi la be woadzo adze ƒua me gbã, ne woayi gota, 44 eye ame susɔeawo hã naku ɖe ʋuƒowo alo tɔdziʋua ƒe kakɛwo ŋu aɖi go.
Ale ameawo katã de gota dedie.
28:1-31
28 Míeɖi go dedie vɔ hafi va nya be Malta ƒukpoa dzie míeva do ɖo.
2 Eye dutagbedola mawo nyo dɔme na mí eteƒe mekɔ o. Esi tsi nɔ dzadzam eye vuvɔ nɔ wɔwɔm ta la, wodo dzo na mí be míaƒu, eye woxɔ mí katã hekpe ɖe mía ŋu.
3 Ke esi Paulo fɔ nake wuwluiwo tsɔ de dzoa me la, da aɖe do tso wo me le dzoxɔxɔ la ta, eye wòxatsa ɖe eƒe asi ŋu.
4 Esi dutagbedola mawo kpɔ da vɔ̃ɖi sia wòxatsa ɖe eƒe asi ŋu la, wogblɔ na wo nɔewo be: "Amewula kokokoe ame sia nye, eye togbɔ be edo le ƒua me dedie hã la, Ʋɔnu Dzɔdzɔe Drɔ̃la la meɖe mɔ nɛ be wòayi edzi anɔ agbe o. " 5 Gake eʋuʋu da la ɖe dzoa me, eye nu vevi aɖeke mewɔe o. 6 Ke woawo le mɔ kpɔm be atè, alo adze anyi aku enumake.
Esi wolala ɣeyiɣi didi aɖe, eye wokpɔ be nu vevi aɖeke mewɔe o la, wotrɔ susu hegblɔ be mawu aɖee. 7 Ke amegã aɖe le ƒukpo sia dzi, si ŋkɔe nye Publio, ame si ƒe anyigbawo te ɖe afi ma ŋu.
Exɔ mí nyuie hena míedze egbɔ ŋkeke etɔ̃ sɔŋ. 8 Ke edzɔ be, Publio fofo le anyimlɔƒe, elabena asrã lée eye wòle kpeta hã dem; Paulo yi egbɔ, do gbe ɖa, da eƒe asiwo ɖe edzi, eye wòyɔ dɔe.
9 Le nudzɔdzɔ sia megbe la, dɔnɔ bubu siwo le ƒukpoa dzi la de asi egbɔ vava me, eye wòda dɔ na wo. 10 Wode bubu mía ŋu hena nu geɖe mí, eye esi míeɖo tɔdziʋu le dzodzom la, wotsɔ nu sia nu si míahiã la do agba na míaƒe tɔdziʋua.
Le ŋkeke ɖeka megbe la, anyieheya aɖe ƒo, eye míeva ɖo Puteoli le ŋkeke evea gbe. 14 Míekpɔ nɔvi aɖewo le afi sia, eye woɖe kuku na mí vevie be míanɔ yewo gbɔ ŋkeke adre; emegbe míeɖo ta Roma. 15 Esi nɔviawo se mía ŋkɔ la, wotso afi ma va kpe mí le keke Apio-si me kple Amedzrodzeƒe Etɔ̃awo ke.
Esi Paulo kpɔ wo la, eda akpe na Mawu, eye dzi ɖo eƒo.
16 Esi míeɖo Roma mlɔeba la, woɖe mɔ na Paulo be wòanɔ eɖokui si, gake asrafo nanɔ eŋu dzɔm.
17 Ke le ŋkeke etɔ̃ megbe la, eyɔ Yudatɔwo ƒe amegãwo vɛ. Esi wova ƒo ƒu la, egblɔ na wo be: "Ŋutsuwo, nɔviwo, togbɔ be nyemewɔ naneke si tsi tsitre ɖe dukɔ la alo mía tɔgbuiwo ƒe kɔnuwo ŋu o hã la, wode gam tso Yerusalem, eye wotsɔm de asi na Romatɔwo.
18 Esi ame siawo ku nya la me vɔ la, wodi be yewoaɖe asi le ŋunye, elabena nyemewɔ naneke si dze ku o.
19 Ke esi Yudatɔwo melɔ̃ ɖe edzi o ta la, eva hiã be mabia be Kaisaro nagbugbɔ nye nya la adrɔ̃ nam, ke hã, menye abe ɖe metsɔ nya ɖe nye dukɔa ŋu ene o.
20 Susu sia tae mebia be woana makpɔ mi ne maƒo nu kpli mi ɖo, elabena ame si Israel le mɔ kpɔm na la tae kɔsɔkɔsɔ sia le ŋunye ɖo. " 21 Wogblɔ nɛ be: "Míexɔ agbalẽ aɖeke tso Yudea le ŋuwò o, eye nɔvi siwo tso afi ma va la dometɔ aɖeke hã meƒo nu alo gblɔ nya vɔ̃ aɖeke tso ŋuwò o. 22 Ke míekpɔe be esɔ be míase nu si le susu me na wò, elabena le nyateƒe me la, míenyae be woƒoa nu tsia tre ɖe kɔmama sia ŋu le afi sia afi. " 23 Eya ta woɖo ŋkeke si woava kpe kplii la nɛ, eye ame siwo va egbɔ le afi si wòdze la sɔ gbɔ ŋutɔ.
25 Esi woƒe nu mesɔ o, eye wonɔ dzodzom la, Paulo gblɔ nya ɖeka sia na wo be: "Gbɔgbɔ kɔkɔe la gblɔe nyuie to nyagblɔɖila Yesaya dzi na mia tɔgbuiwo 26 be, ‘Yi dukɔ sia gbɔ nàgblɔ na wo be: "Miasee baa, gake miase egɔme akpɔ o; eye miakpɔ nu baa, gake miadze sii gbeɖe o. 27 Elabena dukɔ sia ƒe dzi ku atri, wosee kple woƒe towo, ke womewɔ edzi o, eye womia woƒe ŋkuwo, ne woagakpɔ nu kple woƒe ŋkuwo, eye woase nu kple woƒe towo, eye woatsɔ woƒe dziwo ase egɔme, be woatrɔ ne mada gbe le wo ŋu o. " ’ 28 Eya ta nenɔ nyanya na mi be woɖo Mawu ƒe xɔxɔdɔ sia ɖe dukɔwo; woawo ya woaɖo toe godoo. " 29
30 Ale wònɔ afi ma le xɔ si eya ŋutɔ haya me ƒe eve blibo, eye wòxɔa ame siwo vaa egbɔ la nyuie. 31 Eɖea gbeƒã na wo tso Mawu Fiaɖuƒe la ŋu, eye wòfiaa nu siwo ku ɖe Aƒetɔ Yesu Kristo ŋu la wo faa mɔxeɖenu aɖeke manɔmee.
Romatɔwo
1:1-32
Vi siae nye Yesu Kristo mía Aƒetɔ la. 5 Ame sia dzie Mawu to ve mía nu eye apostolonyenye la su mía si, ale be to ŋkɔ sia dzi la, dukɔwo katã naxɔ edzi ase ahaɖo toe; 6 dukɔ siwo dome woyɔ miawo hã tsoe be miava nye Yesu Kristo tɔ. 7 Mele esia ŋlɔm na mi, Mawu ƒe lɔlɔ̃tɔ siwo katã le Roma, ame siwo woyɔ be woava zu ame kɔkɔewo: Medi Mawu mía Fofo kple Aƒetɔ Yesu Kristo ƒe amenuveve kple ŋutifafa na mi.
8 Gbã la, mele akpe dam na nye Mawu to Yesu Kristo dzi le mi katã mia ta, elabena woƒoa nu tso miaƒe xɔse ŋu le xexe blibo la me.
9 Elabena Mawu, ame si mesubɔna kple nye dzi blibo le Via ŋuti nya nyui la gbɔgblɔ me lae nye ɖasefo nam be, meyɔa mia ŋkɔ madzudzɔmadzudzɔe le nye gbedodoɖawo me 10 henɔa kuku ɖem be ne enye Mawu ƒe lɔlɔ̃nu la, wòadze edzi mlɔeba be mava mia gbɔ. 11 Elabena ele dzroyem vevie be makpɔ mi ɖa, be mana gbɔgbɔmenunana aɖe mi, ne ŋusẽ naɖo mia ŋu; 12 alo be míade dzi ƒo na mía nɔewo boŋ; ame sia ame ƒe xɔse nado ŋusẽ nɔvia tɔ, mia tɔ kple tɔnye siaa.
13 Ke nɔviwo, medi be mianyae be, meɖoe zi geɖe be mava mia gbɔ, ne makpɔ kutsetse aɖe le miawo hã mia dome, abe ale si mekpɔe le dukɔ bubuawo me ene hafi, gake woxe mɔ nam va se ɖe fifia.
14 Helatɔwo kple dukɔ bubu me tɔwo siaa, nunyalawo kple ame manyanuwo siaa ƒe fenyilae menye; 15 eya ta medi vevie be magblɔ nya nyui la na mi ame siwo le Roma hã.
16 Elabena nya nyui la mekpea ŋu nam o; le nyateƒe me la, enye Mawu ƒe ŋusẽ si wòtsɔna xɔa ame siwo katã si xɔse le la ɖe agbe, Yudatɔwo gbã, kple Helatɔwo hã. 17 Elabena ame siwo si xɔse le kpɔnɛ be woɖea Mawu ƒe dzɔdzɔenyenye fiana to nya nyuia dzi, eye esia gadoa ŋusẽ woƒe xɔse ɖe edzi, abe ale si woŋlɔe ɖi ene be: "Ke ame dzɔdzɔe la ƒe xɔsee ana wòanɔ agbe. "
18 Elabena wole Mawu ƒe dziku ɖem ɖe go tso dziƒo ɖe ame mavɔ̃mawu kple ame madzɔmadzɔ siwo le nyateƒe la tem ɖe to le mɔ madzɔmadzɔ nu la katã ŋu, 19 elabena nu si woate ŋu anya tso Mawu ŋu la dze na wo kɔtɛ hafi, le esi Mawu ɖee fia wo ta. 20 Elabena eƒe nɔnɔme makpɔmakpɔawo dzena gaglãa wokpɔna tso xexea wɔwɔ dzi, elabe wodze ƒãa le nu siwo wòwɔ la me, ɛ̃, eƒe ŋusẽ mavɔmavɔ kple Mawunyenye la dzena, ale be womate ŋu ado taflatsɛ o. 21 Elabena togbɔ be wonya Mawu hã la, wometsɔa ŋutikɔkɔe si Mawu dze na la nanɛ o, eye womedaa akpe nɛ hã o, ke boŋ wobua nu dzodzrowo ŋu, eye woƒe dzi si gbe nugɔmesese la do viviti.
22 Togbɔ be wogblɔna be yewonye nunyalawo hã la, wozu bometsilawo, 23 eye wotsɔ Mawu magblemagblẽ la ƒe ŋutikɔkɔe na amegbetɔ si gblẽna, xewo, lã fɔenewo kple lã siwo tana la, ƒe nɔnɔmewɔwɔewo.
Amen. 26 Esia tae Mawu ɖe asi le wo ŋu na gbɔdɔdɔ ƒe dzodzro siwo nye ŋukpenanuwo, elabena woƒe nyɔnuwo trɔ woƒe dzɔdzɔmekɔnu la ɖe esi mele dzɔdzɔme nu o; 27 nenema kee ŋutsuwo hã gblẽ dzɔdzɔmekɔnu si le ŋutsu kple nyɔnu dome ɖi, eye ŋutsu ƒe lãme le fiefiem vevie ɖe ŋutsu ŋu le woƒe dzodzro sesẽwo me, eye wole ŋukpenanuwo wɔm hele woƒe vodada ŋuti fetu blibo la xɔm le wo ɖokuiwo me.
28 Ale si ko wogbe Mawu ŋuti sidzedze vavãtɔ ta la, Mawu hã ɖe asi le wo ŋu na tamesusu totrowo, be woawɔ nu siwo mesɔ o. 29 Eye woyɔ fũu kple nu madzɔmadzɔ wɔwɔ, vɔɖivɔ̃ɖi, ŋukeklẽ, nu gbegblẽ wɔwɔ; ŋuʋaʋã, amewuwu, dzrewɔwɔ, amebeble kple susu vɔ̃wo ŋu bubu; eye wonye amegɔmeɖulawo, 30 ameŋugblẽlawo, ame siwo léa fu Mawu, ame mabuamewo, dadalawo, adegbeƒolawo, tame vɔ̃ ɖolawo, ame siwo meɖoa to wo dzilawo o, 31 ame masenugɔmewo, ɖoɖodzidalawo, ame siwo me amelɔlɔ̃ mele o, kple ame makpɔnublanuiwo.
2:1-29
2 Eya ta Oo, ame, ame ka kee nèɖanye o, ne èdrɔ̃a ʋɔnu amewo la, ekema taflatsɛdodo aɖeke mele asiwò o; elabena ne èdrɔ̃ ʋɔnu ame aɖe la, èbua fɔ ɖokuiwò, elabena wò, ame si drɔ̃a ʋɔnu la, wò ŋutɔ hã èwɔa nu mawo ke.
2 Ke míenyae be ame siwo wɔa nu siawo la, Mawu drɔ̃a ʋɔnu wo ɖe eteƒe le nyateƒe la nu.
3 Oo ame, ke esi nèdrɔ̃a ʋɔnu ame siwo wɔa nu siawo, evɔ wò ŋutɔ hã nèwɔa wo la, ɖe nèsusu be yeate ŋu asi le Mawu ƒe ʋɔnudɔdrɔ̃ nua? 4 Alo esi mènya be ɖe Mawu le didim be yeakplɔ wò ayi dzimetɔtrɔ gbɔ le eƒe dɔmenyonyo la ta o tae nèdoa vlo eƒe dɔmenyonyo kple dzidodo kpakple dzigbɔgbɔ blewu laa? 5 Ke esi nèsẽ dzi me hegbe dzimetɔtrɔ ta la, èle dziku dzram ɖo ɖi na ɖokuiwò le Mawu ƒe dɔmedzoedogbe si dzi wòadrɔ̃ ʋɔnu dzɔdzɔe le. 6 Aɖo eteƒe na ame sia ame ɖe eƒe dɔwɔwɔwo nu: 7 ana agbe mavɔ ame siwo le ŋutikɔkɔe kple bubu kpakple magblemagblẽ dim to dzidodo le dɔ nyui wɔwɔ me dzi; 8 gake ame siwo lɔ̃a dzrewɔwɔ, eye womeɖoa to nyateƒe la o, ke boŋ wonɔa nu madzɔmadzɔ wɔwɔ yome la, dziku kple dɔmedzoe ava wo dzi. 9 Xaxa kple vevesese ava ame sia ame si wɔa nu vɔ̃ɖi la dzi, ava Yudatɔ dzi gbã, kple Helatɔ hã dzi; 10 ke ŋutikɔkɔe, bubu kple ŋutifafa anye ame sia ame si wɔa nu nyui la tɔ, Yudatɔ gbã, kple Helatɔ hã. 11 Elabena Mawu mekpɔa ame ŋkume o. 12 Elabena ame siwo katã wɔ nu vɔ̃ se manɔ wo sii la, woaku se manɔ wo sii; ke ame siwo katã wɔ nu vɔ̃ esi wole se te la, se lae woatsɔ adrɔ̃ ʋɔnu wo.
13 Elabena menye ame siwo kea to sea se lae nye ame dzɔdzɔewo le Mawu ŋkume o, ke boŋ ame siwo wɔa se dzi lae woabu ame dzɔdzɔewoe. 14 Elabena ne dukɔ siwo si se mele o la me tɔwo wɔa nu le dzɔdzɔme nu wòsɔna ɖe se nu, togbɔ be se mele wo si o hã la, wozu se na wo ɖokuiwo.
15 Ame siawo tututue ɖee fia be woŋlɔ se la ƒe mɔfiamewo ɖe yewoƒe dziwo me, esi woƒe dzitsinya hã ɖia ɖase, eye woawo ŋutɔwo ƒe tamesusuwo bua fɔ wo alo tsoa afia na wo be wo tɔ dzɔ. 16 Esia adzɔ le ŋkeke si dzi Mawu adrɔ̃ ʋɔnu amegbetɔwo ƒe nuwɔna siwo le ɣaɣla to Kristo Yesu dzi le nya nyui si mele gbeƒã ɖemee la nu.
17 Eya ta ne ŋkɔ le ŋuwò be nènye Yudatɔ, eye nèɖoa ŋu ɖe se ŋu hedana be Mawu tɔ yenye, 18 nènya eƒe lɔlɔ̃nu, eye nèlɔ̃ ɖe nu siwo nyo wu sãsãsã la dzi le esi wofia Se la wò ta, 19 nèka ɖe edzi be yenye ŋkuagbãtɔwo ƒe mɔfiala, kekeli na ame siwo le viviti me, 20 ame si ɖɔa ame masenugɔmewo ɖo, ame si fiaa nu ɖevi suewo, ame si si sidzedze kple nyateƒe la ƒe nɔnɔme si le Sea me la le 21 ekema wò, ame si le nu fiam ame bubu la, ɖe mèfiaa nu ɖokuiwò oa? Wò, ame si le gbeƒã ɖem be, "Mègafi fi o " la, wòe fia fia? 22 Wò, ame si le gbɔgblɔm be, "Mègawɔ ahasi o " la, wòe wɔa ahasia? Wò, ame si nyɔa ŋu trɔ̃wo la, wòe daa adzo trɔ̃xɔwoa? 23 Wò, ame si ƒoa adegbe le se ŋu la, ɖe nèdoa vlo Mawu to Se la dzi dada mea? 24 Elabena "wole busunya gblɔm ɖe Mawu ƒe ŋkɔ la ŋu le dukɔwo dome le mia ta "; abe ale si woŋlɔe ɖi ene.
25 Le nyateƒe me la, ne èwɔa se dzi ko hafi viɖe le wò aʋatsotso ŋu; ke ne ènye sedzidala la, ekema wò aʋatsotso la zu aʋamatsomatso.
26 Eya ta ne aʋamatsomatsotɔ léa Se la ƒe nudidi dzɔdzɔeawo me ɖe asi la, ɖe womabu eƒe aʋamatsomatso la aʋatsotsoe oa? 27 Eye ne ame si nye aʋamatsomatsotɔ le ŋutilã nu wɔa Se la dzi la, ekema adrɔ̃ ʋɔnu wò, ame si wotso aʋa na eye woŋlɔ sea na wò evɔ nènye sedzidala. 28 Elabena menye ame si nye Yudatɔ le gota lae nye Yudatɔ o, eye menye nu si le gota le ŋutilã ŋu lae nye aʋatsotso o. 29 Ke boŋ ame si nye Yudatɔ le ememe lae nye Yudatɔ akuakua, eye eƒe aʋatsotso la nye dzimeʋatsotso le gbɔgbɔ me, ke menye to se si woŋlɔ ɖi me o. Menye amewo gbɔe ame sia ƒe kafukafu tsona o, ke boŋ Mawu gbɔe.
3:1-31
3 Ekema viɖe kae le Yudatɔnyenye ŋu, alo viɖe kae le aʋatsotso ŋu? 2 Wosɔ gbɔ le mɔ sia mɔ nu.
Gbã la, woawoe wotsɔ Mawu ƒe nya kɔkɔeawo de asi na. 3 Ekema nya lae nye ka? Ne xɔse mele wo dometɔ aɖewo si o la, ɖe woƒe dzimaxɔse la ana Mawu hã nagbe nuteƒewɔwɔa? 4 Gbeɖe!
Ke boŋ Mawu nanye nyateƒetɔ, ne ame sia ame nye aʋatsokala gɔ̃ hã, abe ale si woŋlɔe ɖi ene be: "Ne tɔwò nadzɔ, eye nàɖu dzi ne wodrɔ̃ ʋɔnu wò. " 5 Ke ne míaƒe nu madzɔmadzɔ wɔwɔ na Mawu ƒe dzɔdzɔenyenye dze ƒãa ɖe, ekema nya kae míagblɔ? Ne Mawu ɖe eƒe dziku ɖe go la, ɖe wòfia be etɔ medzɔ oa?
(Mele nu ƒom abe amegbetɔ ene.) 6 Gbeɖe!
Ne menye nenema o ɖe, aleke Mawu awɔ adrɔ̃ ʋɔnu xexea? 7 Ke ne nye aʋatsokaka wɔe be Mawu ƒe nyateƒe la dze ƒãa hena eƒe ŋutikɔkɔe la, ekema nu ka tae wogale ʋɔnu drɔ̃mem abe nu vɔ̃ wɔla ene ɖo? 8 Eye nu ka tae míagblɔ boŋ be, "Mina míawɔ nu vɔ̃ɖiwo, ne nu nyuiwo nado tso eme, " abe ale si ame aɖewo daa alakpa ɖe mía si be míawoe gblɔa nya ma ene o?
Ʋɔnu si woadrɔ̃ ame siawo la le eteƒe. 9 Ekema nu kae?
Kpao! Elabena míegblɔe xoxo be Yudatɔwo kple Helatɔwo siaa le nu vɔ̃ te; 10 abe ale si woŋlɔe ɖi ene be: "Ame dzɔdzɔe aɖeke meli o, ɖeka hɔ̃ hã meli o; 11 ame aɖeke meli si sea nu gɔme nyuie o; ame aɖeke meli si dia Mawu o. 12 Amegbetɔwo katã tra mɔ, wo katã wozu ame maɖinuwo; ame aɖeke meli si nyoa dɔme o, ɖeka pɛ hã meli o. " 13 "Woƒe vehlo le abe yɔdo si le nuvo ene; wotsɔ woƒe aɖewo blea ame. " "Dzakpata ƒe aɖi le woƒe nu me. " 14 "Eye ɖiŋudodo kple nya veamewo yɔ woƒe nu me fũu. " 15 "Woƒe afɔwo tsɔna ɖe ʋukɔkɔɖi ŋu. " 16 "Gbegblẽ kple xaxa le woƒe mɔwo dzi, 17 eye womenya ŋutifafamɔ la o. " 18 "Mawuvɔvɔ̃ aɖeke mele mo na wo o. " 19 Ke míenyae be nu siwo katã Se la gblɔ la, ame siwo le Se la tee wògblɔ wo na, ale be ɖoɖoe nazi le ame sia ame nu, eye xexe blibo la katã nadze na Mawu ƒe tohehe. 20 Eya ta womabu ame aɖeke be ele dzɔdzɔe le eŋkume to se ƒe dɔwɔwɔwo me o, elabena se dzie wotona nyaa nu si tututu nu vɔ̃ nye.
Elabena medea vovototo aɖeke ame me o.
23 Elabena wo katã wɔ nu vɔ̃, eye wometea ŋu ɖoa Mawu ƒe ŋutikɔkɔe la gbɔ o, 24 eye nunana faa wònye be woto tafe si Kristo Yesu xe la dzi na ablɔɖe wo, eye wobu wo be wole dzɔdzɔe le eƒe amenuveve me. 25 Mawu tsɔe na be wòanye avulévɔsa to eƒe ʋu la dzi xɔxɔ se me. Ewɔ esia be wòatsɔ aɖe eya ŋutɔ ƒe dzɔdzɔenyenye afia, elabena Mawu nɔ dzi gbɔm ɖi eye wòtsɔ nu vɔ̃ siwo wowɔ va yi la nɔ kekem. 26 Ewɔ esia be wòatsɔ aɖe eya ŋutɔ ƒe dzɔdzɔenyenye afia le ɣeyiɣi sia me, ale be wòanye dzɔdzɔetɔ, ne ebu ame si xɔ Yesu dzi se la ame dzɔdzɔe.
27 Ekema susu ka tae míaƒo adegbe ɖo? Susu aɖeke meli o.
Kpao, ke xɔse ƒe se la boŋ ye. 28 Elabena míelɔ̃ ɖe edzi be wobua ame be ele dzɔdzɔe to xɔse me, menye to se ƒe dɔwɔwɔwo me o.
29 Alo Yudatɔwo ɖeɖe ko ƒe Mawue wònyea? Ðe menye dukɔwo me tɔwo hã ƒe Mawu oa?
Ɛ̃, dukɔwo me tɔwo hã tɔe wònye. 30 Esi wònye be Mawu ɖeka koe li ta la, abu aʋatsotsotɔwo be wole dzɔdzɔe le woƒe xɔse ta, eye wòabu aʋamatsomatsotɔwo hã be wole dzɔdzɔe le woƒe xɔse ta.
31 Ekema ɖe míetsɔa míaƒe xɔse ɖea se ɖa?
Gbeɖe!
4:1-25
4 Esi wòle alea ɖe, ekema viɖe kae míagblɔ be Abraham, ame si nye mía tɔgbui le ŋutilã nu la, kpɔ? 2 Le kpɔɖeŋu me, ne ɖe wobu Abraham be ele dzɔdzɔe le dɔwɔwɔwo ta la, anye ne susu aɖe anɔ anyi si ta wòaƒo adegbe ɖo hafi; gake menye le Mawu gbɔ o.
3 Elabena nya kae ŋɔŋlɔ la gblɔ?
5 Gake ame si menɔa te ɖe dɔwɔwɔwo dzi o, ke boŋ wòxɔa Ame si bua ame mavɔ̃mawu ame dzɔdzɔe dzi sena la, wobua eƒe xɔse la dzɔdzɔenyenye nɛ. 6 Abe ale si David hã ƒo nu le dzidzɔ si ame kpɔna ne Mawu bu dzɔdzɔenyenye nɛ, menye to dɔwɔwɔwo me o, la ŋuti ene be: 7 "Dzidzɔtɔwoe nye ame siwo ƒe dzidadawo wotsɔ ke, ame siwo ƒe nu vɔ̃wo dzi wotsyɔ nui; 8 dzidzɔtɔe nye ame si ƒe nu vɔ̃ Yehowa mabu nɛ kura o. " 9 Ekema aʋatsotsotɔwo ɖeɖe koe kpɔa dzidzɔ sia loo alo aʋamatsomatsotɔwo hã kpɔnɛa? Elabena míele gbɔgblɔm be: "Wobu Abraham ƒe xɔse dzɔdzɔenyenye nɛ. " 10 Ekema nɔnɔme kawo mee wobui dzɔdzɔenyenye nɛ le? Esime wotso aʋa nɛ loo, alo esime wometso aʋa nɛ o? Menye esime wotso aʋa nɛ o, ke boŋ esime wometso aʋa nɛ o.
11 Eye wòxɔ dzesi, si nye aʋatsotso, abe dzɔdzɔenyenye ƒe nutrenu ene le xɔse si nɔ esi hafi wòva tso aʋa la ta, ale be wòanye ame siwo katã si xɔse le togbɔ be wonye aʋamatsomatsotɔwo hã la fofo, be woabui dzɔdzɔenyenye na wo; 12 eye be wòanye vi siwo katã wotso aʋa na la fofo, menye na ame siwo de aʋatsotso dzi la ɖeɖe ko o, ke na ame siwo hã zɔna le ɖoɖo nu le xɔse ƒe mɔ ma, si nɔ mía fofo Abraham si esi wometso aʋa nɛ o la, ke nu.
13 Elabena menye to se mee Abraham alo eƒe dzidzimevi la xɔ ŋugbedodo le be wòanye xexe aɖe ƒe domenyila o, ke boŋ dzɔdzɔenyenye si to xɔse me la mee.
14 Elabena ne ame siwo lé se me ɖe asi lae nye domenyilawo la, ekema viɖe aɖeke megale xɔse ŋu o, eye woɖe ŋugbedodo la ɖa. 15 Le nyateƒe me la, Se la hea dziku vanɛ, gake afi si se mele o la, sedzidada hã menɔa anyi o.
Mawu, Ame si dzi wòxɔ se la ŋkumee woɖo kpe esia dzi le, ame si gbɔa agbe ame kukuwo, eye wòyɔa nu siwo meli o la abe ɖe woli ene. 18 Togbɔ be naneke menɔ anyi si ta mɔkpɔkpɔ nanɔ Abraham si ɖo o hã la, le mɔkpɔkpɔ ta la, exɔe se be yeazu dukɔ geɖewo fofo le nya si wogblɔ ɖi la nu be: "Aleae wò dzidzimeviwo anɔ. " 19 Eye togbɔ be megbɔdzɔ le xɔse me o hã la, ebu eya ŋutɔ ƒe ŋutilã ya abe ɖe wòku xoxo ɣemaɣi ene (elabena exɔ abe ƒe alafa ɖeka ene), eye wòbu Sara ƒe vidzidɔ hã be eku. 20 Ke le Mawu ƒe ŋugbedodo ta la, meke ɖi abe xɔsemanɔsitɔ ene o; ke boŋ esẽ ŋu le xɔse me, eye wòtsɔ ŋutikɔkɔe na Mawu 21 eye wòka ɖe edzi bliboe be nu si ŋugbe Mawu do la, ate ŋu awɔe hã. 22 Esia tae "wobui dzɔdzɔenyenye nɛ " ɖo.
23 Gake nya si woŋlɔ ɖi be ‘wobui nɛ’ la, menye eya ɖeɖe ko tae woŋlɔe ɖi ɖo o, 24 ke mí ame siwo woava bui na la hã tae, elabena míexɔ Ame si fɔ Yesu, mía Aƒetɔ la, tso ame kukuwo dome la dzi se. 25 Wotsɔe na ɖe míaƒe vodadawo ta, eye wofɔe ɖe tsitre be woabu mí ame dzɔdzɔewoe.
5:1-21
5 Esi wobu mí ame dzɔdzɔewoe azɔ to xɔse me ta la, mina míanɔ ŋutifafa me kple Mawu to mía Aƒetɔ Yesu Kristo dzi. 2 To eya dzi la, mɔ ʋu na mí be amenuveve sia su mía si fifia to xɔse me; eye mina míatso aseye le Mawu ƒe ŋutikɔkɔe ƒe mɔkpɔkpɔ la ta.
3 Menye ema ɖeɖe ko o, ke mina míatso aseye le xaxawo me hã, elabena míenyae be xaxa hea dzidodo vanɛ; 4 dzidodo hã hea ŋudzedzekpɔkpɔ ɖe ame ŋu vanɛ; ŋudzedzekpɔkpɔ ɖe ame ŋu hã hea mɔkpɔkpɔ vanɛ, 5 eye mɔkpɔkpɔ menana ame ɖua ŋukpe o; elabena wokɔ Mawu ƒe lɔlɔ̃ la ɖe míaƒe dziwo me to gbɔgbɔ kɔkɔe si wona mí la dzi.
6 Le nyateƒe me la, esime míeganye gbɔdzɔgbɔdzɔtɔwo la, Kristo ku ɖe ame mavɔ̃mawuwo ta le ɣeyiɣi ɖoɖi la dzi.
7 Elabena bebli hafi ame aɖe aku ɖe ame dzɔdzɔe ta; ame nyui ya la ɖewohĩ ame aɖe ado dzi aku ɖe eta. 8 Ke Mawu ɖe eya ŋutɔ ƒe lɔlɔ̃ na mí fia le esia me be, esime míeganye nu vɔ̃ wɔlawo la, Kristo ku ɖe mía ta. 9 Eya ta esi wonɔ te ɖe eƒe ʋu dzi bu mí ame dzɔdzɔewoe azɔ ta la, woaɖe mí tso dziku la me geɖe wu to edzi.
10 Elabena ne woto Via ƒe ku dzi dzra mía kple Mawu dome ɖo esime míenye eƒe futɔwo la, ekema woaɖe mí geɖe wu to eƒe agbe la me esi wova dzra mía kplii dome ɖo azɔ. 11 Eye menye ema ɖeɖe ko o, ke míele aseye tsom hã le Mawu me to mía Aƒetɔ Yesu Kristo dzi, ame si dzi woto dzra mía dome ɖo azɔ.
12 Esia tae ale si ko to ame ɖeka dzi nu vɔ̃ va xexea me, eye to nu vɔ̃ me ku la va, ale ku la kaka ɖe amewo katã dome, esi wo katã wɔ nu vɔ̃ ŋuti . . . 13 Elabena hafi Se la nava la, nu vɔ̃ nɔ xexea me, gake wometsoa ame aɖeke nu be ewɔ nu vɔ̃ ne se meli o. 14 Ke ku ɖu fia tso Adam dzi va ɖo Mose dzi, ɖe ame siwo mewɔ nu vɔ̃ si sɔ kple Adam ƒe dzidada o la gɔ̃ hã dzi, eya, ame si ɖi ame si ava va la.
15 Gake nunana la mele abe vodada la ene o.
Elabena ne ame ɖeka ƒe vodadae na ame geɖewo ku la, ekema ɖe Mawu ƒe amenuveve kple eƒe nunana faa la kpakple amenuveve si to ame ɖeka si nye Yesu Kristo dzi la, masɔ gbɔ fũu na ame geɖewo wu oa! 16 Eye nu si nunana faa la hena vanɛ la mele abe nu si ame ɖeka ma ƒe nu vɔ̃ he vɛ la ene o. Elabena vodada ɖeka ye na wodrɔ̃ ʋɔnu hebu fɔ amewo katã, ke nunana si wona ɖe vodada geɖewo ta lae nye be wobu ame geɖewo ame dzɔdzɔewoe.
17 Elabena ne ame ɖeka ƒe vodada wɔe be ku ɖu fia to ame ɖeka ma dzi la, ekema ɖe ame siwo xɔ amenuveve la kple dzɔdzɔenyenye ƒe nunana faa le agbɔsɔsɔ me la maɖu fia geɖe wu le agbe me to ame ɖeka, si nye Yesu Kristo dzi oa!
18 Ale si vodada ɖeka na wobu fɔ amewo katã la, nenema kee nu dzɔdzɔe wɔwɔ ɖeka na wobu amewo katã be wole dzɔdzɔe hena agbe. 19 Elabena ale si ko ame ɖeka ƒe tomaɖomaɖo na ame geɖewo zu nu vɔ̃ wɔlawoe la, nenema kee to ame ɖeka ƒe toɖoɖo me hã woana ame geɖewo nazu ame dzɔdzɔewo. 20 Azɔ Se la va do, ale be vodada nasɔ gbɔ ɖe edzi.
Ke afi si nu vɔ̃ sɔ gbɔ le la, amenuveve ya sɔa gbɔ geɖe wu. 21 Kple susu ka? Ale be ale si ko nu vɔ̃ kple ku ɖu fiae la, amenuveve hã naɖu fia nenema ke to dzɔdzɔenyenye me hena agbe mavɔ to mía Aƒetɔ Yesu Kristo dzi.
6:1-23
6 Ekema nya kae míagblɔ? Ðe míakpɔtɔ anɔ nu vɔ̃ wɔm, be amenuveve la nasɔ gbɔ ɖe edzia? 2 Gbeɖe!
Esi wònye míeku le nu vɔ̃ gome ɖe, aleke wɔ míagakpɔtɔ anɔ agbe le eme? 3 Alo ɖe mienyae be mí ame siwo katã wonyrɔ ɖe Kristo Yesu me la, wonyrɔ mí ɖe eƒe ku me oa? 4 Eya ŋuti esi wonyrɔ mí ɖe eƒe ku me ta la, woɖi mí kpakplii, ale be ale si ko wofɔ Kristo ɖe tsitre tso ame kukuwo dome to Fofo la ƒe ŋutikɔkɔe me la, míawo hã míazɔ nenema ke ɖe agbenɔnɔmɔ yeye nu.
5 Ne míewɔ ɖeka kplii le ku si tɔgbi wòku me la, ekema míawɔ ɖeka kplii godoo le tsitretsitsi si tɔgbi wòkpɔ la hã me. 6 Elabena míenyae be wohe míaƒe amenyenye xoxo la ɖe ati ŋuti kplii, ale be ŋusẽ aɖeke naganɔ míaƒe nu vɔ̃ ŋutilã la ŋu o, be míagayi edzi anye kluviwo na nu vɔ̃ o. 7 Elabena ame si ku la, wotso afia nɛ ɖee tso eƒe nu vɔ̃ me.
8 Azɔ hã ne míeku kple Kristo la, míexɔe se be míanɔ agbe hã kpakplii. 9 Elabena míenyae be esi wofɔ Kristo tso ame kukuwo dome azɔ la, magaku akpɔ o; ku magaɖu aƒetɔ ɖe edzi azɔ o. 10 Elabena ku si wòku la, eku na nu vɔ̃ ɖeɖe ɖa zi ɖeka ɖe ɣeyiɣiawo katã nu, ke agbe si wòle la, ele agbe na Mawu.
11 Nenema kee miawo hã, mibu mia ɖokuiwo be yewoku na nu vɔ̃, ke azɔ yewole agbe na Mawu to Kristo Yesu dzi.
13 Eye migatsɔ miaƒe ŋutilãwo nɔ nu vɔ̃ nam abe nu madzɔmadzɔ wɔwɔ ƒe aʋawɔnuwo ene hã o, ke boŋ mitsɔ mia ɖokuiwo na Mawu abe ame siwo wogbɔ agbe tso ame kukuwo dome ene, eye mitsɔ miaƒe ŋutilãwo hã na Mawu abe nu dzɔdzɔe wɔwɔ ƒe aʋawɔnuwo ene.
14 Mele be nu vɔ̃ naɖu aƒetɔ ɖe mia dzi o, elabena miele se te o, ke amenuveve tee miele.
Esi míele se te o, ke boŋ amenuveve tee míele tae míanɔ nu vɔ̃ wɔma? Gbeɖe! 16 Ðe mienyae be ne mietsɔa mia ɖokuiwo wɔa kluvii na ame aɖe be yewoaɖo toe la, ekema miezu ame si mieɖoa toe la ƒe kluviwo, eɖanye nu vɔ̃ ƒe kluviwo hena ku, alo toɖoɖo ƒe kluviwo hena dzɔdzɔenyenye oa? 17 Ke woada akpe na Mawu be mienye nu vɔ̃ ƒe kluviwo tsã, ke mieva zu ame siwo ɖoa to nufiafia si tɔgbi wotsɔ de asi na mi la tso dzi me.
18 Ɛ̃, esi wona ablɔɖe mi tso nu vɔ̃ me ta la, mieva zu dzɔdzɔenyenye ƒe kluviwo. 19 Mele nu ƒom abe amegbetɔ ene le miaƒe ŋutilã ƒe gbɔdzɔgbɔdzɔ ta; elabena ale si ko mietsɔ miaƒe ŋutinuwo wɔ kluviwoe na makɔmakɔnyenye kple sedzimawɔmawɔ si na mienye sedzimawɔlawo tsã la, nenema ke mitsɔ miaƒe ŋutinuwo wɔ kluviwoe na dzɔdzɔenyenye azɔ be mianye ame kɔkɔewo.
20 Elabena esi mienye nu vɔ̃ ƒe kluviwo tsã la, dzɔdzɔenyenye ƒe nya aɖeke metsɔ mia gbɔ o. 21 Ekema kutsetse kae do tso eme na mi ɣemaɣi? Nu siwo va le ŋu kpem na mi azɔ lae. Elabena nu mawo ƒe nuwuwue nye ku.
22 Ke azɔ esi wona ablɔɖe mi tso nu vɔ̃ me, eye mieva zu Mawu ƒe kluviwo ta la, kutsetse si kpɔm miele lae nye kɔkɔenyenye, eye le nuwuwu la, miakpɔ agbe mavɔ.
23 Elabena nu vɔ̃ ƒe fetue nye ku, ke Mawu ƒe nunanae nye agbe mavɔ to Kristo Yesu mía Aƒetɔ la dzi.
7:1-25
7 Nɔviwo, alo ɖe mienyae be Se la ɖua aƒetɔ ɖe ame dzi zi ale si wòle agbe oa? (elabena mi ame siwo nya se lae mele nu ƒom na.) 2 Le kpɔɖeŋu me, se bla nyɔnu srɔ̃tɔ ɖe srɔ̃a ŋu ŋkeke ale si ŋutsua le agbe; ke ne ŋutsua ku la, ekema wotu nyɔnua tso srɔ̃a ƒe se la me.
3 Eya ta ne srɔ̃a le agbe hafi wòva zu ŋutsu bubu tɔ la, woayɔe be ahasiwɔla. Ke ne srɔ̃a ku la, ekema evo tso eƒe se la me, ale be ne eva zu ŋutsu bubu tɔ la, meganye ahasiwɔla o.
4 Eya ta nɔvinyewo, wona miawo hã miezu ame kukuwo le Se la gome to Kristo la ƒe ŋutilã me, ale be miazu ame bubu, si nye ame si wofɔ tso ame kukuwo dome la tɔ, ale be míatse ku na Mawu.
5 Elabena esi míenɔ agbe nɔm le ŋutilã nu la, nu vɔ̃ ƒe dzodzro sesẽ siwo Se la nyɔna ɖe míaƒe ŋutilãwo me la nɔ dɔ dzi, ale be míatse ku na ku. 6 Ke azɔ wotu mí tso Se la me, elabena míeku na nu si de ga mí la, be míazu kluviwo le gɔmesese yeye nu to gbɔgbɔ la me, eye menye le gɔmesese xoxo la nu to se si woŋlɔ ɖi la me o.
7 Ekema nya kae míagblɔ? Ðe Se la nye nu vɔ̃a? Gbeɖe! Le nyateƒe me la, ne menye Se lae o la, anye ne nyemenya nu si nu vɔ̃ nye o.
Le kpɔɖeŋu me, nyemanya nu si ŋubiabiã nye o, ne menye ɖe Se la gblɔ be: "Mègabiã ŋu o. " 8 Ke esi nu vɔ̃ la kpɔ mɔnu to sedede la me ta la, ena ŋubiabiã ɖe sia ɖe ƒomevi va nyɔ ɖe menye, elabena ne se meli o la, ekema nu vɔ̃ hã ku.
9 Nyateƒee, tsã la, menɔ agbe esi se menɔ anyi o.
Ke esi sedede la va ɖo la, nu vɔ̃ gagbɔ agbe, ke nye ya meku. 10 Eye se si wode be wòakplɔ ame ayi agbe me la, nye ya mekpɔe be ekplɔa ame yia ku me. 11 Elabena esi nu vɔ̃ la kpɔ mɔnu to sedede la me ta la, eble nunye heto edzi wum.
12 Evɔ Se la le kɔkɔe, eye sededeawo hã le kɔkɔe, le dzɔdzɔe eye wònyo hafi.
13 Ekema ɖe nu nyui la zu ku nama? Gbeɖe! Gake nu vɔ̃ ye zui, ne wòadze ƒãa be nu vɔ̃ ye wɔ nu nyui ŋu dɔ tsɔ he ku vɛ nam, ale be nu vɔ̃ la nagadze gaglãa wu to sedede la me.
14 Elabena míenyae be gbɔgbɔmenue Se la nye; ke ŋutilãmeme si wodzra na nu vɔ̃e nye ya menye.
15 Elabena nye ŋutɔ nyemesea nye nuwɔna gɔme o.
Elabena nu si medina la, menye eyae mewɔna o, ke nu si melé fui la boŋue mewɔna. 16 Ke ne nu si nyemedina o lae mewɔna la, ekema melɔ̃ ɖe edzi be Se la nyo.
17 Ke meganye nyee le ewɔm o, ke boŋ nu vɔ̃ si le menye lae.
18 Elabena menyae be le menye, si nye le nye ŋutilã me la, nu nyui aɖeke meli o; elabena nu nyui wɔwɔ ƒe didia le menye, ke ŋutetea ya meli o. 19 Elabena nu nyui si medina la, nyemewɔnɛ o, ke nu vɔ̃ɖi si nyemedina o la, eya boŋ mewɔna.
20 Ke ne nu si nyemedina o lae mewɔna la, ekema meganye nyee le ewɔm o, ke boŋ nu vɔ̃ si le menye lae.
21 Ke nye la, mekpɔ se sia le gonyeme be: Ne medi be mawɔ nu si sɔ la, nu vɔ̃ɖi wɔwɔ ƒe didi nɔa menye.
22 Mekpɔa dzidzɔ le Mawu ƒe se la ŋu ŋutɔ le ame si menye le ememe la gome, 23 ke mekpɔ se bubu aɖe le menye, si le aʋa wɔm kple se si le nye susu me, eye wòléam aboyoe yina na nu vɔ̃ ƒe se si le nye ŋutilã me.
24 Oo, nye nu wɔ nublanui lo! Ame kae aɖem tso kuŋutilã sia si me? 25 Meda akpe na Mawu to Yesu Kristo, mía Aƒetɔ la dzi!
Eya ta le nye susu me la, menye kluvi na Mawu ƒe se la, ke le nye ŋutilã me la, menye kluvi na nu vɔ̃ ƒe se la.
8:1-39
8 Eya ta fɔbubu aɖeke meli na ame siwo wɔ ɖeka kple Kristo Yesu o. 2 Elabena gbɔgbɔ ma, si naa agbe ame si wɔ ɖeka kple Kristo Yesu la, ƒe se la na ablɔɖe wò tso nu vɔ̃ kple ku ƒe se la me.
3 Nu si Se la mete ŋu wɔ o le esi ŋutilã la na wògbɔdzɔ ta la, Mawu wɔe esi wòdɔ eya ŋutɔ Via ɖo ɖa le nu vɔ̃ ŋutilã ƒe nɔnɔme me, be wòaɖe nu vɔ̃ ɖa, eye Mawu to esia me bu fɔ nu vɔ̃ le ŋutilã me, 4 ale be Se la ƒe nudidi dzɔdzɔe la nava eme le mí ame siwo le zɔzɔm le gbɔgbɔ la nu ke menye le ŋutilã nu o la gome.
5 Elabena ame siwo nɔa agbe ɖe ŋutilã nu la tsɔa woƒe susuwo ɖoa ŋutilã la ƒe nuwo ŋu, ke ame siwo nɔa agbe ɖe gbɔgbɔ la nu la tsɔa woƒe susuwo ɖoa gbɔgbɔ la ƒe nuwo ŋu.
6 Susu ɖoɖo ŋutilã la ŋu hea ku vanɛ, ke susu ɖoɖo gbɔgbɔ la ŋu hea agbe kple ŋutifafa vanɛ; 7 elabena susu ɖoɖo ŋutilã la ŋu fia Mawu ƒe futɔnyenye, elabena mebɔbɔ ɖe Mawu ƒe se la te o, eye le nyateƒe me la, mate ŋui hã o.
8 Eya ta ame siwo nɔa agbe ɖe ŋutilã nu la mate ŋu adze Mawu ŋu o.
9 Ke miawo la, ne Mawu ƒe gbɔgbɔ la le mia me ŋutɔŋutɔ la, ekema menye ŋutilã la nue miele agbe ɖo o, ke ɖe gbɔgbɔ la nu boŋ.
10 Ke ne Kristo le ɖekawɔwɔ me kpli mi la, ekema ŋutilã la ku le nu vɔ̃ ta, ke gbɔgbɔ la nye agbe le dzɔdzɔenyenye ta.
11 Ne ame si fɔ Yesu tso ame kukuwo dome la ƒe gbɔgbɔ le mia me la, ekema ame si fɔ Kristo Yesu tso ame kukuwo dome la, ana miaƒe ŋutilã si kuna la hã nagbɔ agbe to eƒe gbɔgbɔ si le mia me la dzi.
12 Eya ta nɔviwo, menye ŋutilã la ŋue míenyi fe le be míanɔ agbe ɖe ŋutilã nu o; 13 elabena ne mienɔa agbe ɖe ŋutilã nu la, ekema miaku godoo; ke ne miewua ŋutilã ƒe dɔwɔwɔwo to gbɔgbɔ la ƒe kpekpeɖeŋu me la, mianɔ agbe.
14 Elabena ame siwo katã Mawu ƒe gbɔgbɔ fiaa mɔe lae nye Mawu ƒe viwo.
15 Elabena menye kluvinyenye ƒe gbɔgbɔ si ana miaganɔ vɔvɔ̃m ake lae miexɔ o, ke boŋ vinyenye ƒe gbɔgbɔ ye miexɔ, eye gbɔgbɔ sia ʋãa mí míedoa ɣli be: "Abba, Fofo! " 16 Gbɔgbɔ la ŋutɔ ɖia ɖase kpena ɖe míaƒe gbɔgbɔ ŋu be Mawu ƒe viwo míenye. 17 Ke ne viwoe míenye la, ekema domenyilawo hãe míenye Mawu ƒe domenyilawo, kple Kristo ƒe hadomenyilawo ne míekpe fu kplii ko, ale be woakɔ mía ŋu hã kpakplii.
18 Eya ta mekpɔe be ɣeyiɣi sia me fukpekpewo meɖi naneke kura ne wotsɔe sɔ kple ŋutikɔkɔe si woava ɖe afia le mía gome la o.
19 Elabena nuwɔwɔ la le mɔ kpɔm vevie na Mawu ƒe viwo ƒe ɖeɖefia la.
20 Elabena wobɔbɔ nuwɔwɔ la ɖe toflokonyenye te, menye le eya ŋutɔ ƒe lɔlɔ̃nu me o, ke boŋ to ame si bɔbɔe ɖe anyi la dzi, hena mɔkpɔkpɔ 21 be woaɖe nuwɔwɔ la ŋutɔ hã tso gbegblẽ ƒe kluvinyenye la me, eye wòakpɔ Mawu ƒe viwo ƒe ŋutikɔkɔe ƒe ablɔɖe la.
23 Menye ema ɖeɖe koe o, ke boŋ míawo ŋutɔwo hãe, mí ame siwo si kutsetse gbãtɔ si nye gbɔgbɔ la le, ɛ̃, míawo hã míele ŋeŋem le mía ɖokui me, esime míele lalam vevie be woaxɔ mí abe viwo ene, be woaɖe mí tso míaƒe ŋutilã me to tafe la dzi.
24 Elabena mɔkpɔkpɔ siae na woɖe mí; ke ne wokpɔ nu si wole mɔ kpɔm na xoxo la, womegayɔnɛ be mɔkpɔkpɔ o, elabena nu si kpɔm wole la, ɖe wogakpɔa mɔ nɛa? 25 Ke ne míele mɔ kpɔm na nu si míekpɔna o la, míetsɔa dzidodo nɔa elalam vevie.
26 Nenema kee gbɔgbɔ la hã kpena ɖe mía ŋu le míaƒe gbɔdzɔgbɔdzɔ me; elabena míenya nu si wòle be míado gbe ɖa abia abe ale si wòdze be míawɔe ene o, gake gbɔgbɔ la ŋutɔ xɔa míaƒe ŋeŋe siwo míeɖe gblɔ o la ɖe akɔ.
27 Ke ame si dzroa dziwo me kpɔ la sea gbɔgbɔ la gɔme, elabena exɔa ame kɔkɔewo ƒe nya ɖe akɔ ale si dzea Mawu ŋu.
28 Míenyae be Mawu naa eƒe nuwɔnawo katã zɔna aduadu ɖe ɖoɖo nu hena ame siwo lɔ̃a Mawu la ƒe nyonyo, ame siwo nye ame yɔyɔwo le eƒe tameɖoɖo la nu; 29 elabena ame siwo ŋu wòtrɔ ɖo gbã la, eɖoe ɖi hã do ŋgɔ be woanɔ ye Vi la ƒe nɔnɔme me, be wòanye ŋgɔgbevi le nɔvi geɖewo dome. 30 Azɔ hã, ame siwo wòɖo ɖi do ŋgɔ la, woawoe wòyɔ; eye ame siwo wòyɔ la, woawo kee wòbu ame dzɔdzɔewoe. Mlɔeba la, ame siwo wòbu ame dzɔdzɔewoe la, woawo hã ŋutie wòkɔ.
31 Ekema nya kae míagblɔ le esiawo ŋu?
Ne Mawu le mía dzi la, ame kae atsi tsitre ɖe mía ŋu? 32 Esi meve nu le eya ŋutɔ Via gɔ̃ hã ŋu o, ke boŋ wòtsɔe na ɖe mí katã ta la, nu ka tae eya kple Vi sia womalɔ̃ faa atsɔ nu bubuawo katã hã akpe ɖe eŋuti na mí o? 33 Ame kae atso Mawu ƒe ame tiatiawo nu? Mawue nye Ame si bua wo ame dzɔdzɔewoe. 34 Ame kae abu fɔ wo?
Kristo Yesue nye ame si ku, ɛ̃, nu si gawue nye be, wofɔe ɖe tsitre tso ame kukuwo dome, ame si le Mawu ƒe ɖusime, ame si hã xɔa míaƒe nya ɖe akɔ. 35 Ame kae ama mí ɖa tso Kristo la ƒe lɔlɔ̃ gbɔ? Fukpekpe loo alo xaxa alo yometiti alo dɔwuame alo amamanɔnɔ alo afɔku alo yia? 36 Abe ale si woŋlɔe ɖi ene be: "Tawòe wole mía wuwu dzi ŋkeke bliboa katã; wobu mí abe alẽ siwo woyina wuwu ge ene. " 37 Gake le nu siawo katã me la, míeɖua dzi bliboe to ame si lɔ̃ mí la dzi.
38 Elabena meka ɖe edzi bliboe be, eɖanye ku o, eɖanye agbe o, eɖanye mawudɔlawo o, eɖanye dziɖuɖuwo o, eɖanye nu siwo li fifia o, eɖanye nu siwo le vava ge o, eɖanye ŋusẽwo o, 39 eɖanye kɔkɔƒe o, eɖanye gogloƒe alo nuwɔwɔ bubu aɖe o, mate ŋu ama mí ɖa tso Mawu ƒe lɔlɔ̃ si le Kristo Yesu, mía Aƒetɔ, me la gbɔ o.
9:1-33
9 Nyateƒe tom mele, elabena menye Kristo tɔ; nyemele aʋatso kam o, elabena nye dzitsinya wɔ ɖeka kple gbɔgbɔ kɔkɔe la le ɖase ɖim nam, 2 be mele nu xam vevie hele veve sem ɖaasi le nye dzi me.
3 Elabena ɖe madi be woaɖe nye ŋutɔ ɖa le Kristo la ŋu abe fiƒodeme ene le nɔvinyewo, ame siwo nye ƒonyemeawo le ŋutilã nu, ta hafi, 4 wo, ame siwo nye Israel-viwo. Woawoe woxɔ be woanye viwo eye woakpɔ ŋutikɔkɔe, eye woawoe wotsɔ nubablawo, Se la, subɔsubɔdɔ kɔkɔe la kple ŋugbedodoawo na. 5 Wonye tɔgbuiawo ƒe dzidzimeviwo, eye woawo mee Kristo la dzɔ tso le ŋutilã nu. Woakafu Mawu, ame si ƒo nuwo katã ta la, yi mavɔmavɔ me.
Amen. 6 Gake menye ɖe Mawu ƒe nya la do kpo nu hafi o.
Elabena menye ame siwo katã dzɔ tso Israel me lae nye "Israel " viwo ŋutɔŋutɔ o.
7 Eye menye esi wonye Abraham ƒe dzidzimeviwo tae wo katã wonye viwo o, hafi boŋ: "Ame si woayɔ be ‘wò dzidzimevi’ la adzɔ tso Isak me. " 8 Efia be, ŋutilãmeviwo menye Mawu ƒe viwo ŋutɔŋutɔ o, ke boŋ ŋugbedodo la ƒe viwoe nye dzidzimeviawo.
9 Elabena ŋugbedodonya la yi ale: "Magava le ƒe si gbɔna ƒe ɣealewoɣi, eye viŋutsuvi anɔ Sara si. " 10 Ke menye ema koe o, ke esime Rebeka fɔ venɔviwo ƒe fu na mía tɔgbui Isak hã; 11 elabena esi womekpɔ dzi wo o, eye womewɔ nyui alo vɔ̃ aɖeke haɖe o la, be Mawu ƒe tameɖoɖo le tiatiawɔwɔ ŋu nakpɔtɔ anɔ te ɖe Eya ame si yɔa ame la dzi, ke menye ɖe dɔwɔwɔwo dzi o ta la, 12 wogblɔ nɛ be: "Tsitsitɔ anye kluvi na ɖevitɔ. " 13 Abe ale si woŋlɔe ɖi ene be: "Melɔ̃ Yakob, ke melé fu Esau ya. " 14 Ekema nya kae míagblɔ?
Ðe Mawu wɔa nu madzɔmadzɔa? Gbeɖe! 15 Elabena egblɔ na Mose be: "Makpɔ nublanui na ame si medi be makpɔ nublanui na, eye mave ame si nu medi be mave la nu. " 16 Eya ta metso ame si le didim alo ame si le ʋiʋlim la ƒe lɔlɔ̃nu me o, ke boŋ etso Mawu, ame si kpɔa nublanui la, ƒe lɔlɔ̃nu me.
17 Elabena Ŋɔŋlɔ la gblɔ na Farao be: "Susu sia tae meɖe mɔ nèkpɔtɔ li ɖo: be maɖe nye ŋusẽ afia le ŋuwò, ale be woaɖe gbeƒã nye ŋkɔ le anyigba blibo la dzi. " 18 Eya ta ekpɔa nublanui na ame si wòdi be yeakpɔe na, ke ame si ŋu wòdi be yeaɖe asi le wòasẽ dzi me la, eɖea asi le eŋu. 19 Eya ta àbiam be: "Ekema nu ka tae wògabua fɔ ame ɖo?
Ðe nu si womè la agblɔ na ame si mèe la be: "Nu ka tae nèwɔm alea? " 21 Nu ka? Ðe ŋusẽ mele zemela si ɖe tsu dzi be wòatsɔ anyi si wònya la ƒe ɖe amè ze si ŋu bubu le, eye wòagatsɔ eƒe ɖe amè ze si ŋu bubu mele o la oa? 22 Ekema ne Mawu di be yeaɖe yeƒe dɔmedzoe afia, eye yeana woanya yeƒe ŋusẽ, evɔ wògbɔ dzi ɖi heɖe mɔ ɖe dziku ƒe ze siwo wodzra ɖo ɖi na tsɔtsrɔ̃ la ŋu ɖe? 23 Eye ne ewɔ esia be yeana woanya ŋutikɔkɔe ƒe agbɔsɔsɔ si le ye si ɖe nublanuikpɔkpɔ ƒe ze siwo wòdzra ɖo ɖi do ŋgɔ hena ŋutikɔkɔe la ŋu, 24 siwo nye míawo, ame siwo wòyɔ, menye tso Yudatɔwo ɖeɖe ko dome o, ke boŋ tso dukɔwo hã dome la, ekema nya kae míagblɔ le eya ŋu? 25 Ele abe ale si wògblɔe le Hosea ƒe agbalẽ me hã ene be: "Ame siwo menye nye dukɔ o la, mayɔ wo be ‘nye dukɔ,’ kple nyɔnu si nyemelɔ̃ tsã o la be ‘lɔlɔ̃tɔ’; 26 eye afi si wogblɔ na wo le be, ‘Menye nye dukɔe mienye o’ la, afi mae woayɔ wo le be ‘Mawu gbagbe la ƒe viwo.’ " 27 Azɔ hã, Yesaya do ɣli gblɔ le Israel ŋu be: "Togbɔ be Israel-viwo ƒe xexlẽme anɔ abe ƒutake ene hã la, ame ʋɛ siwo susɔ koe woaɖe. 28 Elabena Yehowa abia akɔnta le anyigba dzi, awɔe ade goe, eye awɔe kaba. " 29 Eye abe ale si Yesaya gblɔe ɖi ene la: "Ne ɖe aʋakɔwo ƒe Yehowa mekpɔtɔ dzidzime aɖeke ɖi na mí o la, anye ne míezu abe Sodom ene, anye ne míeɖi Gomora. "
30 Ekema nya kae míagblɔ?
Eyae nye be, togbɔ be dukɔwo me tɔwo menɔ dzɔdzɔenyenye yome o hã la, woƒe asi su dzɔdzɔenyenye dzi, si nye dzɔdzɔenyenye si tso xɔse me; 31 gake togbɔ be Israel nɔ dzɔdzɔenyenye ƒe se yome hã la, eƒe asi mesu se ma dzi o. 32 Nu ka tae?
Elabena meti eyome le xɔse me o, ke boŋ abe ɖe wònɔ te ɖe dɔwɔwɔwo dzi ene. Wokli "nukikli ƒe kpe " la; 33 abe ale si woŋlɔe ɖi ene be: "Kpɔ ɖa! Mele nukikli ƒe kpe kple nuɖiaɖia ƒe agakpe ɖom anyi le Zion, ke ame si ziɔ eƒe xɔse ɖe eŋu maɖu ŋukpe o. "
10:1-21
10 Nɔviwo, nye dzimedidi kple nye kukuɖeɖe na Mawu ɖe wo tae nye be woakpɔ ɖeɖe.
2 Elabena mele ɖase ɖim le wo ŋu be, dzo le wo me ɖe Mawu ŋu, ke menye le sidzedze vavãtɔ nu o. 3 Elabena esi womenya Mawu ƒe dzɔdzɔenyenye o, ke boŋ wole didim be yewoaɖo yewo ŋutɔ tɔ anyi ta la, womebɔbɔ wo ɖokuiwo ɖe Mawu ƒe dzɔdzɔenyenye la te o.
4 Elabena Kristoe nye Se la ƒe nuwuwu, ale be ame sia ame si xɔna sena la ƒe asi nasu dzɔdzɔenyenye dzi.
5 Elabena Mose ŋlɔe ɖi le dzɔdzɔenyenye si tso Se la me ŋu be: "Ame si wɔa nu siawo la, anɔ agbe to wo me. " 6 Ke dzɔdzɔenyenye si tso xɔse me la gblɔ be: "Mègagblɔ le wò dzi me be, ‘Ame kae alia ayi dziƒo?’ be wòana Kristo naɖi ava, 7 alo, ‘Ame kae aɖi ayi aʋli me?’ be wòakplɔ Kristo tso ame kukuwo dome avɛ hã o. " 8 Ke nya kae wògblɔ?
"Nya la tsɔ ɖe gbɔwò, ele wò ŋutɔ wò nu me kple wò ŋutɔ wò dzi me "; eyae nye xɔse ƒe "nya, " si míele gbeƒã ɖemee la. 9 Elabena ne ètsɔ wò nu ɖea gbeƒã le dutoƒo be Yesu nye Aƒetɔ, eye nèxɔna sena le wò dzi me be Mawu fɔe ɖe tsitre tso ame kukuwo dome la, ekema àkpɔ ɖeɖe.
10 Elabena wotsɔa dzi xɔna sena hena dzɔdzɔenyenye, ke wotsɔa nu ʋua eme le dutoƒo hena ɖeɖekpɔkpɔ.
11 Ŋɔŋlɔ la gblɔ be: "Ame sia ame si ziɔ eƒe xɔse ɖe eŋu la maɖu ŋukpe o. " 12 Elabena vovototo aɖeke mele Yudatɔ kple Helatɔ dome o. Aƒetɔ ɖekae le wo katã nu, eye wònaa nu geɖe ame siwo katã yɔnɛ la.
13 Elabena "ame sia ame si yɔa Yehowa ƒe ŋkɔ la, woaɖee. " 14 Ke aleke woawɔ ayɔ ame si dzi womexɔ se o la?
Eye aleke woawɔ axɔ ame si ŋu nya womese kpɔ o la dzi ase?
Eye aleke woawɔ asee, ne ame aɖeke meɖea gbeƒã o? 15 Eye aleke woawɔ aɖe gbeƒã, ne womedɔ wo ɖa hafi o? Abe ale si woŋlɔe ɖi ene be: "Ame siwo ɖea gbeƒã nu nyuiwo ŋuti nya nyui la ƒe afɔwo nya kpɔ loo! "
16 Gake menye wo katãe ɖo to nya nyui la o. Elabena Yesaya gblɔ be: "Yehowa, ame kae xɔ nya si wose tso mía gbɔ la dzi se? " 17 Eya ta nu si wose la mee xɔse tsona. Eye wosenɛ ne wogblɔ Kristo ŋu nya na wo. 18 Ke mele biabiam be, Menye ɖe womesee o ɖe?
Nya lae nye be, "woƒe gbe ɖi hoo le anyigba blibo la dzi, eye nya si wogblɔ la de xexea ƒe afi sia afi. " 19 Ke megale biabiam be, Menye ɖe Israel menyae o ɖe?
Gbã la, Mose gblɔ be: "Mato dukɔ maɖinu dzi ana miaʋã ŋu; mato dukɔ tsibome dzi ana miado dziku vevie. " 20 Ke dzi ɖo Yesaya ƒo ŋutɔ wògblɔ be: "Ame siwo medim o lae kpɔm; mena ame siwo mebia tanye se o la va nyam. " 21 Ke egblɔ le Israel ya ŋu be: "Meke nye abɔwo me ɖo ɖe dukɔ si meɖoa to o, eye wonye dzimesesẽtɔwo la, ŋkeke bliboa katã. "
11:1-36
11 Azɔ mele biabiam be, Ðe Mawu gbe eƒe dukɔ la?
Gbeɖe! Elabena Israel-vie nye hã menye, Abraham ƒe dzidzimevi, tso Benyamin-toa me.
2 Mawu megbe eƒe dukɔ si ŋu wòtrɔ susu ɖo gbã la o.
Ðe mienya nu si ŋɔŋlɔ la gblɔ le Eliya ŋu, ale si wòtso Israel nu na Mawu oa? 3 "Yehowa, wowu wò nyagblɔɖilawo, wogbã wò vɔsamlekpuiwo gudugudu, nye ɖeka koe susɔ, eye fifia wole didim be yewoaɖe nye agbe ɖa. " 4 Ke nya kae Mawu gblɔ nɛ?
"Mesusɔ ame akpe adre ɖi na ɖokuinye, ame siwo medze klo na Baal o. " 5 Eya ta nenema kee le fifi ɣeyiɣia me hã la, ame susɔe aɖewo li siwo wotia to amenuveve me.
6 Ke ne amenuveve tae la, ekema meganye to dɔwɔwɔwo dzie o; ne menye nenema o la, ke amenuveve la meganye amenuveve o.
7 Ekema nu kae?
Nu si tututu dim Israel le vevie la, eƒe asi mesu edzi o, ke ame siwo wotia ya ƒe asi su edzi. Wo dometɔ susɔeawo na woƒe nugɔmesese yi to, 8 abe ale si woŋlɔe ɖi ene be: "Mawu trɔ alɔ̃ tsu dɔdɔ ƒe gbɔgbɔ kɔ ɖe wo dzi, ena ŋku si mekpɔa nu o kple to si mesea nu o la wo va se ɖe egbe sia. " 9 David hã gblɔ be: "Na woƒe kplɔ̃ nazu ɖɔ, mɔ̃, nukikli kple tohehe na wo. 10 Na woƒe ŋkuwo dzi natsyɔ ne woagakpɔ nu o, eye na woƒe dzimegbe naxa gobaa ɣeawokatãɣi. "
11 Eya ta mele biabiam be, Ðe wokli nu hedze anyi keŋkeŋua?
Gbeɖe! Ke boŋ woƒe afɔ baɖa ɖeɖe la zu ɖeɖekpɔkpɔ na dukɔwo me tɔwo, ale be wòana woaʋã ŋu.
12 Ke ne woƒe afɔ baɖa ɖeɖe la he yayra vɛ na xexea, eye ne wo dzi si ɖe kpɔtɔ la he yayra vɛ na dukɔwo me tɔwo ɖe, ekema ɖe woƒe xexlẽme blibo la mahee vɛ geɖe wu oa? 13 Azɔ mele nu ƒom na mi ame siwo nye dukɔwo me tɔwo. Esi menye apostolo na dukɔwo ta la, medoa nye subɔsubɔdɔ la ɖe dzi, 14 ne mato mɔ aɖe dzi ana nye ŋutɔ nye amewo naʋã ŋu, ale be maɖe wo dometɔ aɖewo.
15 Elabena ne wo gbegbe la na wodzra xexea kple Mawu dome ɖo la, ekema nu kae wo xɔxɔ la anye, ne menye wo ɖeɖe tso ku me ava agbe me o? 16 Eye ne amɔwɔ ƒe akpa si nye kutsetse gbãtɔ la le kɔkɔe la, ekema amɔwɔ la katã hã le kɔkɔe; eye ne ke la le kɔkɔe la, ekema alɔawo hã le kɔkɔe.
17 Ke ne wolã alɔawo dometɔ aɖewo ɖa, eye wotsɔ wò, si nye gbemiti do ɖe susɔeawo dzi, eye nèzu gomekpɔla le amiti la ƒe ke si me nunyiame le me la, 18 ekema mèganɔ ɖokuiwò dom ɖe dzi ɖe alɔawo ŋu o.
Ke ne èle ɖokuiwò dom ɖe dzi ɖe wo ŋu la, ɖo ŋku edzi be menye wòe lé ke la ɖe te o, ke boŋ ke lae lé wò ɖe te. 19 Azɔ àgblɔ be: "Wolã alɔwo ɖa, ale be woatsɔm ado ɖe wo teƒe. " 20 Enyo! Woƒe dzimaxɔse tae wolã wo ɖa ɖo, ke wò ya wò xɔsee na nèle tsitre. Mèganɔ ɖokuiwò dom ɖe dzi o, ke nɔ vɔvɔ̃m boŋ.
21 Elabena ne Mawu mekpɔ nublanui na alɔ siwo nye atia ŋutɔ ƒe dzɔdzɔmetɔwo o la, ekema makpɔ nublanui na wò hã o. 22 Eya ta kpɔ Mawu ƒe dɔmenyonyo kple ale si eƒe asi sẽna ɖe ame dzii ɖa.
23 Eye woawo gɔ̃ hã, ne womeyi edzi tsi woƒe dzimaxɔse la me o la, ekema woatsɔ wo ado ɖe edzi; elabena Mawu agate ŋu ado wo ɖe edzi ake.
24 Elabena ne wolã wò tso amiti si nye gbemetɔ tso dzɔdzɔme la ŋu, eye wotsɔ wò do ɖe amiti si nye abɔmetɔ dzi, si mele dzɔdzɔme nu o la, ekema ɖe womatsɔ esiawo, siwo nye dzɔdzɔmetɔ la, ado ɖe woawo ŋutɔwo ƒe amiti la dzi geɖe wu oa?
25 Nɔviwo, nyemedi be nya ɣaɣla kɔkɔe sia nanɔ manyamanya na mi o, ne miagabu mia ɖokuiwo nunyalawoe o: Israel ƒe nugɔmesese yi to va se ɖe esime dukɔwo me tɔwo ƒe xexlẽme blibo la de, 26 eye aleae woana ɖeɖe Israel blibo la. Abe ale si woŋlɔe ɖi ene be: "Ðela la atso Zion, eye wòaɖe mawumavɔmavɔ̃ ɖa tso Yakob gbɔ. 27 Eye esiae nye nubabla si anɔ nye kpli wo dome, ne meɖe woƒe nu vɔ̃wo ɖa. " 28 Nyateƒee, le nya nyui la gome la, wonye futɔwo le miaƒe viɖe ta; ke le Mawu ƒe tiatia la gome la, wonye lɔlɔ̃tɔwo le wo tɔgbuiwo ta. 29 Mawu ƒe nunanawo kple yɔyɔ la mavee o.
30 Elabena ale si ko mieɖo to Mawu tsã o, ke wokpɔ nublanui na mi azɔ le woƒe tomaɖomaɖo ta la, 31 nenema kee ame siawo hã meɖo to fifia o, eye nublanuikpɔkpɔ do tso eme na miawo, ale be woakpɔ nublanui na woawo hã azɔ.
32 Elabena Mawu tu nu ɖe wo katã nu ɖe tomaɖomaɖo me, ale be wòakpɔ nublanui na wo katã.
33 Oo, Mawu ƒe kesinɔnuwo kple nunya kpakple sidzedze me goglo loo! Aleke eƒe ʋɔnudɔdrɔ̃wo me dzodzro tsitotsito meli o, eye eƒe mɔwo mele nyanya me o ale! 34 Elabena "ame kae va nya Yehowa ƒe tamesusu, alo ame kae zu eƒe aɖaŋuɖola? " 35 Alo, "ame kae na nui gbã, ne wòaɖo eteƒe nɛ? " 36 Elabena nuwo katã tso egbɔ, eyae tsɔ wo na, eye wonye etɔ.
Etɔ nanye ŋutikɔkɔe yi mavɔmavɔ me.
Amen.
12:1-21
12 Eya ta nɔviwo, mele kuku ɖem na mi vevie to Mawu ƒe dɔmetɔtrɔ me be miatsɔ miaƒe ŋutilãwo ana wòanye vɔsa gbagbe, si le kɔkɔe, si dzea Mawu ŋu, wòanye subɔsubɔdɔ kɔkɔe si me miazã miaƒe tamebubuŋutete le. 2 Eye midzudzɔ agbenɔnɔ ɖe nuɖoanyi sia ƒe nɔnɔme nu, ke boŋ mitrɔ miaƒe nɔnɔme to miaƒe tamesusu wɔwɔ yeyee me, ne miawo ŋutɔwo miate ŋu akpɔ kakaɖedzi le Mawu ƒe lɔlɔ̃nu nyui dzeameŋu si le blibo la ŋu.
3 Elabena to amenuveve si wonam me la, mele egblɔm na mia dometɔ ɖe sia ɖe be wòagabu eɖokui ŋu wu ale si dze o, ke boŋ be wòabu ale si wòanɔ ŋute le susu me ŋu, ame sia ame le xɔse ƒe dzidze si Mawu nɛ la nu.
4 Elabena ale si ko ŋutinu geɖewo le ŋutilã ɖeka ŋu na mí, gake ŋutinuawo katã mewɔa dɔ ɖeka ƒomevi o la, 5 nenema kee míawo hã, togbɔ be míesɔ gbɔ hã la, ŋutilã ɖekae míenye le Kristo me, gake ŋutinuwoe mía dometɔ ɖe sia ɖe nye na nɔvia. 6 Eya ta esi wònye nunana vovovowoe le mía si le amenuveve si wona mí nu ta la, ne nyagbɔgblɔɖie la, mina míagblɔ nya ɖi le xɔse ale si nu wona mí la nu; 7 alo ne subɔsubɔdɔe la, mina míanɔ subɔsubɔdɔ sia dzi; alo ame si fiaa nu la, nenɔ eƒe nufiafia la dzi; 8 alo ame si dea dzi ƒo la, nenɔ eƒe dzidede ƒo na ame la dzi; ame si naa nu la, nenɔ nu nam kple dzi faa; ame si le amewo nu la, nedo vevie nu le ewɔwɔ me; ame si kpɔa nublanui la, nenɔ edzi kple dzidzɔ. 9 Migana alakpanuwɔwɔ aɖeke nanɔ miaƒe lɔlɔ̃ la me o. Minyɔ ŋu nu vɔ̃ɖi; milé ɖe nu si nyo la ŋu. 10 Miaƒe nɔvilɔlɔ̃ nade to abe dadavilɔlɔ̃ ene. Mitre mia nɔewo bubu. 11 Mitsɔ dzo ɖe dɔ ŋu, migawɔ kuvia o. Mixɔ dzo le gbɔgbɔ la me. Misubɔ Yehowa abe kluviwo ene. 12 Dzi nedzɔ mi le mɔkpɔkpɔ me. Mido dzi le xaxa me. Minɔ gbedodoɖa dzi ɖaa. 13 Mina nu ame kɔkɔewo le woƒe hiahiãwo nu. Minɔ amedzrowɔwɔ dzi.
14 Minɔ ame siwo tia mia yome la yram; miyra ame, migaƒo fi de ame o.
15 Mikpɔ dzidzɔ kple ame siwo le dzidzɔ kpɔm; mifa avi kple ame siwo le avi fam.
16 Miwɔ nu ɖe amewo ŋu abe ale si miewɔnɛ ɖe mia ɖokuiwo ŋu ene; miganɔ nu gãwo ŋu bum o, ke minɔ nu siwo bɔbɔ ɖe anyi la yome boŋ. Migabu mia ɖokuiwo nunyalawoe o. 17 Migaɖo vɔ̃ vɔ̃ teƒe na ame aɖeke o. Miwɔ nu siwo nyo le amewo katã ƒe nukpɔkpɔ nu.
18 Ne anya wɔ, eye wòanye nu si atso mia gbɔ la, minɔ anyi kple amewo katã le ŋutifafa me. 19 Lɔlɔ̃tɔwo, migabia hlɔ̃ na mia ɖokuiwo o, ke miɖe mɔ na dziku la boŋ; elabena woŋlɔ ɖi be: "‘Tɔnyee nye hlɔ̃biabia’; nye la, maɖo eteƒe, Yehowa ye gblɔe. " 20 Ke boŋ "ne dɔ le wò futɔ wum la, na nui wòaɖu; ne tsikɔ le ewum la, na tsii wòano; elabena ne èwɔ esia la, àƒo dzoka xɔxɔwo nu ƒu ɖe eƒe ta dzi. " 21 Mègaɖe mɔ nu vɔ̃ɖi naɖu dziwò o, ke boŋ yi edzi nàtsɔ nu nyui anɔ nu vɔ̃ɖi dzi ɖum.
13:1-14
13 Ame sia ame nebɔbɔ eɖokui ɖe ŋusẽtɔwo te, elabena ŋusẽ aɖeke meli o, negbe esi tso Mawu gbɔ la ko; ŋusẽtɔ siwo li la, Mawue ɖe mɔ wole woƒe nɔƒe siwo seɖoƒe li na la. 2 Eya ta ame si tsia tsitre ɖe ŋusẽtɔ ŋu la, etsia tsitre ɖe Mawu ƒe ɖoɖo ŋu; ame siwo tsia tsitre ɖe eŋu la, woahe ʋɔnudɔdrɔ̃ ava wo ɖokuiwo dzi.
3 Elabena ŋɔdzi le dziɖulawo ŋu, menye na nu nyui wɔlawo o, ke na nu gbegblẽ wɔlawo boŋ. Eya ta ɖe mèdi be yeavɔ̃ ŋusẽtɔ oa? Ekema nɔ nu nyui wɔm, eye àkpɔ kafukafu tso egbɔ; 4 elabena Mawu ƒe dɔla wònye na wò le wò nyonyo ta.
Mawu ƒe dɔla si hea to na nu gbegblẽ wɔla le dɔmedzoe me lae wònye. 5 Eya ta ehiã vevie be miabɔbɔ mia ɖokui ɖe wo te, menye le dɔmedzoedodo ma ɖeɖe ko ta o, ke le miaƒe dzitsinya hã ta.
6 Esia tae miexea adzɔ hã ɖo; elabena Mawu ƒe dutoƒo subɔlawo wonye, eye wosubɔna ɣesiaɣi le tameɖoɖo sia tututu ta.
7 Mitsɔ nu si ame sia ame dze na la nɛ: ame si dze na adzɔ la, mixe adzɔ nɛ; ame si dze na nudzɔdzɔ la, midzɔ nu nɛ; ame si dze na vɔvɔ̃ la, mivɔ̃e; ame si dze na bubu la, mibui.
8 Miganyi naneke ƒe fe le ame aɖeke ŋu o, negbe mia nɔewo lɔlɔ̃ ƒe fe ko; elabena ame si lɔ̃a ehavi la, ewu se la nu.
9 Elabena se la me nya siwo nye, "Mègawɔ ahasi o, Mègawu ame o, Mègafi fi o, Mègabiã ŋu o, " kpakple se bubu ɖe sia ɖe si li la, woƒo wo katã nu ƒu ɖe nya sia me be: "Lɔ̃ hawòvi abe wò ŋutɔ ɖokuiwò ene. " 10 Lɔlɔ̃ la mewɔa vɔ̃ ɖe ehavi ŋu o; eya ta lɔlɔ̃e nye sedziwɔwɔ.
11 Miwɔ esia hã, elabena mienya ɣeyiɣi si me míele la be, gaƒoƒo la de xoxo be mianyɔ tso alɔ̃ me, elabena míaƒe ɖeɖekpɔkpɔ gogo fifia wu ale si wònɔ esime míezu xɔsetɔwo la. 12 Zã do eteƒe didi; ŋu ƒe keke gogo.
Eya ta mina míaɖe viviti me dɔwɔwɔwo ɖa, eye mina míado kekeli ƒe aʋawɔnuwo. 13 Mina míazɔ nyuie abe ale si dze le ŋkeke me ene; menye le kplɔ̃ɖoɖo siwo gbɔ eme kple ahamumuwo me o, menye le gbɔdɔdɔ manɔsenuwo kple ŋukpenanuwɔwɔ dzimesesẽtɔe me o, menye le dzrewɔwɔ kple ŋuʋaʋã me o. 14 Ke boŋ mido Aƒetɔ Yesu Kristo, eye miganɔ ɖoɖo wɔm ɖe kɔɖiɖi na ŋutilã ƒe nudzodzrowo ŋu o.
14:1-23
2 Xɔse le ame aɖe si be wòaɖu nu sia nu, ke amagbewo koe ame si ƒe xɔse mesẽ ŋu o ya ɖuna. 3 Ame si ɖua nu sia nu faa la megado vlo ame si meɖua nu sia nu o la o, eye ame si meɖua nu sia nu o hã megadrɔ̃ ʋɔnu ame si ɖua nu sia nu o, elabena Mawu xɔ ame ma.
4 Ame kae nènye adrɔ̃ ʋɔnu ame bubu ƒe subɔvi?
Eya ŋutɔ ƒe aƒetɔe anya ne ele tsitre alo edze anyi.
5 Ame aɖe bua ŋkeke aɖe be ele vevie wu bubu; ame bubu bua ŋkekewo katã sɔsɔe; ame sia ame neka ɖe nu si ta wòbui nenema ɖo la dzi.
6 Ame si dea asixɔxɔ ŋkeke aɖe ŋu la, edea asixɔxɔ eŋu na Yehowa. Eye ame si ɖua nane la, eɖunɛ na Yehowa, elabena edaa akpe na Mawu; eye ame si meɖua nane o la, meɖunɛ o le Yehowa ta, gake edaa akpe na Mawu.
7 Le nyateƒe me la, mía dometɔ aɖeke mele agbe na eɖokui ɖeɖe ko o, eye ame aɖeke mekuna na eɖokui ɖeɖe ko o.
Eya ta míele agbe alo míeku o, Yehowa tɔe míenye.
9 Elabena esia tae Kristo ku, eye wògagbɔ agbe ɖo, ne wòanye Aƒetɔ ɖe kukuawo kple agbagbeawo siaa dzi.
10 Ke nu ka tae nèdrɔ̃a ʋɔnu nɔviwò? Alo nu ka tae wò hã nèdoa vlo nɔviwò? Mí katã míava tsi tsitre ɖe Mawu ƒe ʋɔnudrɔ̃zikpui la ŋgɔ.
11 Elabena woŋlɔ ɖi be: "Yehowa be, ‘Zi ale si mele agbe la, ame sia ame adze klo nam, eye aɖe sia aɖe aʋu eme be nyee nye Mawu.’ " 12 Eya ta mía dometɔ ɖe sia ɖe abu akɔnta le eɖokui ŋu na Mawu.
13 Eya ta migana míanɔ ʋɔnu drɔ̃m mía nɔewo azɔ o, ke boŋ miɖoe kplikpaa be miagawɔ naneke si anye nuɖiaɖia alo nukikli na nɔvi aɖeke o.
14 Menyae, eye meka ɖe edzi le Aƒetɔ Yesu me be, naneke menye nu makɔmakɔ le eɖokui si o; negbe ne ame aɖe bu nane be enye nu makɔmakɔ hafi wònyea nu makɔmakɔ nɛ.
15 Elabena ne nuɖuɖu anye nuɖiaɖia na nɔviwò la, ekema mègale zɔzɔm le lɔlɔ̃ me o ɖe.
16 Eya ta migana woaƒo nu gbegblẽ le nu nyui si miewɔna la ŋu o.
17 Elabena Mawu Fiaɖuƒe la menye nuɖuɖu kple nunono o, ke dzɔdzɔenyenye kple ŋutifafa kpakple dzidzɔ le gbɔgbɔ kɔkɔe me boŋ ye.
18 Elabena ame si wɔa eɖokui Kristo ƒe kluvi le nu siawo me la, eƒe nu nyoa Mawu ŋu, eye amewo hã kpɔa ŋudzedze ɖe eŋu.
19 Eya ta mina míati nu siwo hea ŋutifafa vanɛ kple nu siwo tua ame ɖo la yome. 20 Midzudzɔ Mawu ƒe dɔ la dome gbegblẽ le nuɖuɖu ta.
Nyateƒee, nuwo katã le kɔkɔe, gake ne nane ɖuɖu aɖia ame nu la, egblẽa nu.
21 Enyo be nàgaɖu lã, ano wain, alo awɔ nane si aɖia nɔviwò nu o.
22 Xɔse si le asiwò la, nenɔ asiwò na wò ŋutɔ le Mawu ŋkume. Dzidzɔtɔe nye ame si mebua fɔ eɖokui le nu si wòtia be yeawɔ me o.
23 Ke ne ɖikeke le eme la, ekema wobu fɔe xoxo ne eɖui, elabena meɖui le xɔse me o. Le nyateƒe me la, nu sia nu si womewɔ le xɔse me o la, enye nu vɔ̃.
15:1-33
15 Ke ele be mí ame siwo ŋu ŋusẽ le la míatsɔ ame siwo ŋu ŋusẽ mele o la ƒe gbɔdzɔgbɔdzɔwo, eye míaganɔ mía ɖokui ŋu dzem o. 2 Mina mía dometɔ ɖe sia ɖe nadze ehavi ŋu hena eƒe nyonyo, be wòatui ɖo.
3 Elabena Kristo la gɔ̃ hã medze eɖokui ŋu o, ke boŋ abe ale si woŋlɔ ɖi ene la: "Ame siwo le vlo dom wò la ƒe vlodoamewo va dzinye. " 4 Elabena nu siwo katã woŋlɔ ɖi tsã la, woŋlɔ wo ɖi be woatsɔ afia nu mí, ale be to míaƒe dzidodo kple akɔfafa si míekpɔ tso Ŋɔŋlɔawo me dzi la, mɔkpɔkpɔ nasu mía si.
5 Ke Mawu si naa dzidodo kple akɔfafa la nena tamesusu ƒe nɔnɔme si tututu nɔ Kristo Yesu si la nanɔ miawo hã mia si le mia nɔewo dome, 6 be miatsɔ tame ɖeka kple nusɔsɔe akafu mía Aƒetɔ Yesu Kristo ƒe Mawu, si nye Fofoa.
7 Eya ŋuti mixɔ mia nɔewo, abe ale si ko Kristo la hã xɔ mii ene, hena Mawu ƒe kafukafu.
8 Elabena mele egblɔm be, Kristo va zu subɔla na aʋatsotsotɔwo le esi Mawu nye nyateƒetɔ ta, be wòaɖo kpe ŋugbe siwo wòdo na wo tɔgbuiwo la dzi, 9 eye be dukɔwo nakafu Mawu le eƒe nublanuikpɔkpɔ la ta. Abe ale si woŋlɔe ɖi ene be: "Esia tae makafu wò le dutoƒo le dukɔwo dome, eye madzi kafukafuha na wò ŋkɔ la. " 10 Eye wògagblɔ be: "Mi dukɔwo, mikpɔ dzidzɔ kple eƒe dukɔ la. " 11 Egagblɔ hã be: "Mi dukɔwo katã, mikafu Yehowa, eye amewo katã nekafui. " 12 Eye Yesaya gagblɔ be: "Isai ƒe ke anɔ anyi, ame si aɖu dukɔwo dzi la ado; eya ŋue dukɔwo aziɔ woƒe mɔkpɔkpɔ ɖo. " 13 Mawu si naa mɔkpɔkpɔ la natsɔ dzidzɔ kple ŋutifafa katã ayɔ mi fũu le esi miexɔ edzi se ta, ale be mɔkpɔkpɔ nasɔ gbɔ ɖe edzi na mi le gbɔgbɔ kɔkɔe ƒe ŋusẽ me.
14 Ke nɔvinyewo, nye ŋutɔ hã meka ɖe mia dzi be nyuiwɔwɔ yɔ miawo hã mia me fũu, sidzedze geɖe yɔ mi fũu, eye be miate ŋu axlɔ̃ nu mia nɔewo hã.
15 Gake metsɔ dzideƒo geɖe wu le nu ŋlɔm na mi le nya aɖewo ŋu tẽe, ale be magaɖo ŋku wo dzi na mi ake, le amenuveve si mexɔ tso Mawu gbɔ la ta, 16 be manye Kristo Yesu ƒe dutoƒo subɔla na dukɔwo. Mele Mawu ƒe nya nyui la ƒe dɔ kɔkɔe la wɔm, ale be dukɔ siawo nanye nunana si adze eŋu, esi ŋu wokɔ to gbɔgbɔ kɔkɔe dzi.
17 Eya ta le nu siwo ku ɖe Mawu ŋu me la, mate ŋu atso aseye le Kristo Yesu me faa. 18 Elabena nye ŋutɔ nyemasusu nane ko agblɔ o, negbe nu si Kristo wɔ to dzinye ale be dukɔwo naɖo to la ko, eye ewɔ esia to nye nyagbɔgblɔ kple dɔwɔwɔ me, 19 le dzesiwo, nukunuwo, kple Mawu ƒe gbɔgbɔ ƒe ŋusẽ me, ale be tso Yerusalem kple eƒe nutoa me godoo va se ɖe keke Iliriko ke la, meɖe gbeƒã Kristo ŋu nya nyui la tsitotsito. 20 Ɛ̃, aleae meɖoe be nyemagblɔ nya nyui la le afi si woyɔ Kristo ŋkɔ le xoxo o, ale be maganɔ etum ɖe ame bubu ƒe gɔmeɖoanyi dzi o; 21 ke boŋ abe ale si woŋlɔe ɖi ene la: "Ame siwo womegblɔ eŋu nya na o la akpɔe, eye ame siwo mesee o la ase egɔme. "
22 Esia tae meɖoe zi geɖe be mava mia gbɔ, ke medze edzi o.
23 Ke azɔ la, teƒe aɖeke megale nuto siawo me si nyemekpɔ ɖo o, eye ƒe geɖee nye esia wòle dzroyem vevie be mava mia gbɔ. 24 Eya ta ne medze mɔ yina Spania la, mele mɔ kpɔm be mava kpɔ mi ɖa, eye ne menɔ mia gbɔ sẽe nye dzi dze eme la, miaɖom ɖa ne mayi. 25 Ke fifia mele mɔ dze ge ayi Yerusalem be masubɔ ame kɔkɔeawo.
26 Elabena edze ame siwo le Makedonia kple Akaya ŋu be, yewoadzɔ nu aɖo ɖe ame kɔkɔe siwo le Yerusalem la dometɔ siwo da ahe. 27 Nyateƒee, edzɔ dzi na wo be yewoawɔe alea, le esi wobui abe ɖe yewonyi esia wɔwɔ ƒe fe le wo ŋu ene ta; elabena ne dukɔwo kpɔ gome le woƒe gbɔgbɔmenuwo me la, ekema edze be woawo hã woatsɔ woƒe ŋutilãmenuwo asubɔ ame siawo.
28 Eya ta ne mekpɔ nu sia gbɔ, eye metsɔ nudzɔdzɔ sia yi na wo dedie vɔ ko la, mava to mia gbɔ ayi Spania. 29 Eye menyae hã be ne megbɔna mia gbɔ la, mava kple Kristo ƒe yayra gbago la.
30 Azɔ mele kuku ɖem na mi, nɔviwo, to mía Aƒetɔ Yesu Kristo dzi, kple lɔlɔ̃ si gbɔgbɔ la na mí me, be miawɔ ɖeka kplim ado gbe ɖa vevie na Mawu ɖe tanye, 31 be woaɖem tso dzimaxɔsetɔ siwo le Yudea la si me, eye subɔsubɔdɔ si wɔ ge meyina le Yerusalem la nadze ame kɔkɔeawo ŋu; 32 ale be ne Mawu lɔ̃ la, mava mia gbɔ kple dzidzɔ ne nye kple miawo siaa ƒe dzi nadze eme.
33 Mawu si naa ŋutifafa la nanɔ anyi kpli mi katã.
16:1-27
16 Mele mía nɔvinyɔnu Foibe, si le subɔsubɔm le Kenkrea hamea me la, kafum na mi, 2 be miaxɔe le Aƒetɔ la me abe ale si dze ame kɔkɔewo ene, eye miana kpekpeɖeŋu ɖe sia ɖe si wòhiã lae, elabena eya ŋutɔ hã ʋli ame geɖewo ta, eʋli nye ŋutɔ hã tanye.
3 Mido gbe na Priskila kple Akwila, nye hadɔwɔlawo le Kristo Yesu me nam, 4 ame siawo tsɔ woawo ŋutɔwo ƒe agbe de afɔku me ɖe tanye, eye menye nye ɖeɖe koe le akpe dam na wo o, ke hame siwo katã le dukɔwo me la hãe. 5 Mido gbe na hame si le woƒe aƒe me la nam.
Mido gbe na nye lɔlɔ̃tɔ Epeneto, si nye Kristo ƒe kutsetse gbãtɔawo dometɔ ɖeka le Asia la nam.
6 Mido gbe na Maria, si dze agbagba geɖe le mia ta la nam.
7 Mido gbe na Andronika kple Yunia, siwo nye ƒonyemetɔwo kple hati gamenɔlawo la nam, wonye ame siwo apostoloawo nya nyuie, eye wozu Kristotɔwo do ŋgɔ nam.
8 Mido gbe na Ampliato, nye lɔlɔ̃tɔ le Aƒetɔ la me nam.
9 Mido gbe na Urbano, míaƒe hadɔwɔla le Kristo me, kple nye lɔlɔ̃tɔ Stakis nam.
10 Mido gbe na Apeles, ame si ŋu wokpɔ ŋudzedze ɖo le Kristo me la nam.
Mido gbe na Aristobulo ƒe aƒemetɔwo nam.
11 Mido gbe na nye ƒometɔ Herodion nam.
Mido gbe na Narkiso ƒe aƒemetɔ siwo le Aƒetɔ la me la nam.
12 Mido gbe na Trifena kple Trifosa, nyɔnu siwo dzea agbagba geɖe le Aƒetɔ la me la nam.
13 Mido gbe na Rufo, ame tiatia le Aƒetɔ la me, kple dadaa, si nye nye hã danye la nam.
14 Mido gbe na Asinkrito, Flegon, Hermes, Patroba, Herma kple nɔvi siwo le wo gbɔ la nam.
15 Mido gbe na Filologo kple Yulia, Nerea kple nɔvianyɔnu, kple Olimpa kpakple ame kɔkɔe siwo katã le wo gbɔ la nam.
16 Mitsɔ nugbugbɔ kɔkɔe do gbe na mia nɔewo.
Kristo la ƒe hameawo katã do gbe na mi.
17 Azɔ nɔviwo, mele nu xlɔ̃m mi be, miaƒe ŋku nanɔ ame siwo hea mamawo kple nuɖiaɖiawo vanɛ le nu siwo wofia mi ŋu la ŋuti, eye miƒo asa na wo. 18 Elabena ame siawo tɔgbi la, menye mía Aƒetɔ Kristo ƒe kluviwo wonye o, ke wonye kluviwo na woawo ŋutɔwo ƒe dzodzrowo boŋ, eye wotsɔa aɖe ŋanɛ kple kesekukuɖɔɖɔname blea ame siwo mele vɔ̃ aɖeke susum o la ƒe dzi.
19 Amewo katã nya nu tso miaƒe toɖoɖo ŋu, eya ta dzi le dzɔyem le mia ta. Ke medi be miadze nunya le nu nyui wɔwɔ me, gake le nu vɔ̃ɖi wɔwɔ gome la, mianye ame maɖifɔwo.
20 Ke Mawu si naa ŋutifafa la agbã Satana ɖe miaƒe afɔwo te gudugudu kpuie.
Mía Aƒetɔ Yesu ƒe amenuveve nanɔ kpli mi.
21 Nye hadɔwɔla Timoteo do gbe na mi, Lukio, Yason kple Sosipatro, siwo nye ƒonyemetɔwo, hã do gbe na mi.
22 Nye, Tertio, ame si ŋlɔ agbalẽ sia la, medo gbe na mi le Aƒetɔ la me.
23 Gayo, ame si gbɔ medze, ame si ƒe aƒe me hame blibo la kpena le la, do gbe na mi.
Dua ƒe gadzikpɔla Erasto do gbe na mi, eye nɔvia Kuarto hã do gbe na mi.
Nya nyui sia ku ɖe nya ɣaɣla kɔkɔe si woɣla tso ɣeyiɣi mavɔmavɔwo me ke, si woɖe fia azɔ la ŋu. 26 Woɖe nya ɣaɣla sia fia azɔ, eye woto Nyagblɔɖigbalẽwo dzi na wòdze ƒãa le dukɔwo katã me, le ɖekawɔwɔ me kple Mawu mavɔmavɔtɔ la ƒe sedede la, ale be amewo naxɔe ase ahaɖo toe. 27 Mawu, si nye nunyala ɖeka hɔ̃ la, tɔ nanye kafukafu to Yesu Kristo dzi yi mavɔmavɔ me.
Amen.
1 Korintotɔwo
1:1-31
1 Paulo, ame si woyɔ be wòanye Kristo Yesu ƒe apostolo le Mawu ƒe lɔlɔ̃nu me, kple mía nɔviŋutsu Sostene, 2 le esia ŋlɔm na Mawu ƒe hame si le Korinto, mi ame siwo ŋu wokɔ le Kristo Yesu me, ame siwo woyɔ be miava nye ame kɔkɔewo, kple ame siwo katã le mía Aƒetɔ Yesu Kristo, si nye woƒe Aƒetɔ kple míawo hã míaƒe Aƒetɔ la, ƒe ŋkɔ yɔm le afi sia afi:
3 Amenuveve kple ŋutifafa si tso Mawu, mía Fofo, kple Aƒetɔ Yesu Kristo gbɔ la, woana mi. 4 Medaa akpe na nye Mawu ɣesiaɣi ɖe mia ta le Mawu ƒe amenuveve si wòna mi le Kristo Yesu me la ta; 5 elabena miezu kesinɔtɔwo le nu sia nu me le eya amea me, le nuƒoƒo ƒe ŋutete katã kple sidzedze katã me, 6 abe ale si ko Kristo la ŋuti ɖaseɖiɖi ƒo ke ɖe to sesĩe ɖe mia me ene, 7 ale be nunana aɖeke meli si mesu mia si o, esime miele mía Aƒetɔ Yesu Kristo ƒe ɖeɖefia la lalam vevie.
9 Nuteƒewɔlae Mawu nye, eye eyae yɔ mi vɛ be mianye hadɔwɔlawo kple Via, si nye mía Aƒetɔ Yesu Kristo.
10 Ke mele nu xlɔ̃m mi, nɔviwo, le mía Aƒetɔ Yesu Kristo ƒe ŋkɔ me be, mi katã miaƒe nu nasɔ, eye mama naganɔ mia dome o, ke boŋ miawɔ ɖeka bliboe le susu kple nuŋububu ɖeka ma ke me.
11 Elabena nɔvinyewo, Kloe ƒe aƒemetɔ aɖewo na menya be nyahehe le mia dome.
12 Nu si mewɔnɛ ye nye be, mia dometɔ aɖewo le gbɔgblɔm be: "Paulo tɔe menye, " ɖewo be "Nye ya Apolo tɔe menye, " bubuwo be "Nye ya Kefas tɔe menye, " eye ɖewo hã be "Nye ya Kristo tɔe menye. " 13 Ðe Kristo la me ma?
Menye Paulo ye wohe ɖe ati ŋu ɖe mia ta o ɖe? Alo Paulo ƒe ŋkɔ mee wonyrɔ mi ɖoa? 14 Medaa akpe na Mawu be nyemena nyɔnyrɔ mia dometɔ aɖeke o, negbe Krispo kple Gayo ko, 15 ne ame aɖeke nagagblɔ be nye ŋkɔ mee wonyrɔ mi ɖo o.
16 Ahã! Mena nyɔnyrɔ Stefana ƒe aƒemetɔwo hã. Ke nyemeɖo ŋku edzi ne megana nyɔnyrɔ ame bubu aɖe hã o.
17 Elabena Kristo medɔm be manɔ amewo nyrɔm o, ke boŋ be magblɔ nya nyui la; menye kple agbalẽnyalagãwo ƒe nuƒoƒo o, ale be Kristo ƒe fuwɔameti la nagazu dzodzro o.
18 Elabena fuwɔameti la ŋuti nya nye bometsinya le ame siwo le tsɔtsrɔ̃m la gbɔ, ke enye Mawu ƒe ŋusẽ le mí ame siwo ɖem wole ya gbɔ.
Afi kae nuɖoanyi sia me glãkahela la le? Ðe Mawu mena xexe sia me nunya zu bometsitsi oa? 21 Elabena le Mawu ƒe nunya me la, esi xexea meto nunya si le esi dzi dze si Mawu o ta la, edze eŋu be yeato gbedeasi si wole gbeƒã ɖemee la ƒe bometsinyanyenye dzi aɖe ame siwo xɔa edzi sena la. 22 Yudatɔwo biaa dzesiwo, eye Helatɔwo hã dia nunya; 23 ke míawo ya, míeɖea gbeƒã Kristo si wohe ɖe ati ŋu la, si nye nuɖiaɖia na Yudatɔwo, eye wònye bometsitsi na dukɔwo. 24 Gake le ame siwo woyɔ, siwo nye Yudatɔwo kple Helatɔwo siaa gome la, Kristo nye Mawu ƒe ŋusẽ kple Mawu ƒe nunya si wòɖe fia. 25 Elabena Mawu ƒe nu si wobuna bometsinui la nyaa nu wu amegbetɔwo, eye Mawu ƒe nu si wobuna nu gbɔdzɔe la sẽa ŋu wu amegbetɔwo.
26 Nɔviwo, mikpɔ mi ame siwo woyɔ la ɖa, be menye nunyalawo le ŋutilã nu ye mia dometɔ geɖe nye o, menye ŋusẽtɔwoe mia dometɔ geɖe nye o, eye menye ƒome siwo ŋu bubu le hã mee mia dometɔ geɖe dzɔ tso o, 27 ke boŋ Mawu tia nu siwo xexea buna bometsinuwoe, ne wòatsɔ ado ŋukpe nunyalawo; eye Mawu tia nu siwo xexea buna gbɔdzɔgbɔdzɔnuwoe, ne wòatsɔ ado ŋukpe nu siwo ŋu ŋusẽ le, 28 eye Mawu tia xexea me nu siwo mele ɖeke me o kple nu siwo wodoa vloe, nu siwo meɖi naneke o, ne wòatsɔ aɖi gbɔ nu siwo nye nane la, 29 ale be ame aɖeke nagaƒo adegbe le Mawu ŋkume o.
30 Ke eya gbɔe wòtso be mia kple Kristo Yesu miewɔ ɖeka, ame si zu nunya si tso Mawu gbɔ na mí, eye wònye dzɔdzɔenyenye kple kɔkɔenyenye kpakple ɖeɖe to tafe dzi hã, 31 be wòanɔ abe ale si tututu woŋlɔe ɖii ene be: "Ame si ƒoa adegbe la, neƒo adegbe le Yehowa me. "
2:1-16
2 Elabena esi mele mia dome la, nyemebu ɖokuinye be menya nu bubu aɖeke o, negbe Yesu Kristo ko, eye be wohee ɖe ati ŋu. 3 Eye meva mia gbɔ le gbɔdzɔgbɔdzɔ kple vɔvɔ̃ kpakple dzodzo nyanyanya geɖe me; 4 eye menye agbalẽnyalagãwo ƒe nya siwo wotsɔ ƒoa nya ɖe ame nu lae metsɔ ƒo nu alo tsɔ ɖe gbeƒãe o, ke boŋ gbɔgbɔ kple ŋusẽ ɖeɖe fiae wònye, 5 ale be miaƒe xɔse la naganɔ te ɖe amewo ƒe nunya dzi o, ke boŋ ɖe Mawu ƒe ŋusẽ dzi.
6 Ke míeƒoa nu tso nunya ŋu le ame siwo tsi la dome, gake menye nuɖoanyi sia ƒe nunya alo nuɖoanyi sia me dziɖula siwo nu ava yi la tɔ o. 7 Ke boŋ Mawu ƒe nunya si woɖe fia le nya ɣaɣla kɔkɔe me, si nye nunya si le ɣaɣla, si Mawu ɖo ɖi do ŋgɔ hena míaƒe ŋutikɔkɔe hafi nuɖoanyiawo dze egɔme la, ŋue míele nu ƒom tsoe.
8 Nunya siae nuɖoanyi sia me dziɖulawo dometɔ aɖeke menya o, elabena ne ɖe wonyae la, anye ne womehe ŋutikɔkɔe ƒe Aƒetɔ la ɖe ati ŋu o.
9 Ke abe ale si ko woŋlɔe ɖi ene la: "Nu siwo Mawu dzra ɖo ɖi na ame siwo lɔ̃nɛ la, ŋku mekpɔ wo kpɔ o, eye to mese wo kpɔ o, eye womeva ame ƒe dzi me hã kpɔ o. " 10 Elabena míawoe Mawu ɖee fia to eƒe gbɔgbɔ la dzi, elabena gbɔgbɔ la dzroa nuwo katã me kpɔ, edzroa keke Mawu ƒe nu goglowo ke hã me. 11 Amegbetɔ kae nya nu siwo le ame me, ne menye ame ƒe gbɔgbɔ si le eme la koe oa? Nenema kee ame aɖeke menya Mawu ƒe nuwo o, negbe Mawu ƒe gbɔgbɔ la koe.
12 Ke menye xexea ƒe gbɔgbɔe míexɔ o, ke boŋ gbɔgbɔ si tso Mawu gbɔ lae míexɔ, ne míanya nu siwo Mawu na mí dɔmenyotɔe la. 13 Nu siawoe míegblɔna hã, menye kple nunya si míesrɔ̃ tso amegbetɔwo gbɔ o, ke esi gbɔgbɔ la fia mí boŋ, esi míetsɔa gbɔgbɔmenyawo ɖea gbɔgbɔmenuwo me.
14 Ke ŋutilãmeme mexɔa Mawu ƒe gbɔgbɔ la ƒe nuwo o, elabena wonye bometsitsi le egbɔ; eye mate ŋu anya wo o, elabena gbɔgbɔ wotsɔna dzroa eme. 15 Ke gbɔgbɔmeme ya dzroa nuwo katã me kpɔ, ke ame aɖeke medzroa eya ŋutɔ me kpɔna o.
16 Elabena "ame kae va nya Yehowa ƒe tamesusu ne wòafia nui? "
Ke Kristo ƒe tamesusu ya le mía si.
3:1-23
3 Eya ta nɔviwo, nyemete ŋu ƒo nu na mi abe ame siwo tsi le gbɔgbɔ me ene o, ke boŋ abe ŋutilãmemewo ene, abe vidzĩwo le Kristo me ene.
2 Mena notsi mi mieno, ke menye nuɖuɖu sesẽ o, elabena miesẽ ŋu nyuie ɣemaɣi o.
Le nyateƒe me la, miesẽ ŋu nyuie fifia hã o, 3 elabena ŋutilãmemewo ko mieganye.
Esi ŋuʋaʋã kple dzre le mia dome la, ɖe menye ŋutilãmemewoe mieganye, eye miegale zɔzɔm abe ame bubuwo ke ene oa? 4 Elabena ne ame aɖe be, "Paulo tɔe menye, " eye ame bubu be, "Apolo tɔe nye ya menye " la, ekema menye ɖe miele nu wɔm abe ame bubuwo ke ene oa?
5 Evɔ ɖe, ame kae nye Apolo?
Eye ame kae nye Paulo?
Subɔla siwo dzi mieto zu xɔsetɔwoe wonye, abe ale si Aƒetɔ la dee asi na ame sia ame ene.
6 Medo nu, Apolo de tsii, ke Mawue nana wòtsina, 7 ale be ame si do nu la menye naneke o, eye ame si de tsii hã menye naneke o, ke Mawu, ame si nana wòtsina la boŋ.
8 Ame si doa nu kple ame si dea tsii la wosɔ, ke ame sia ame axɔ eya ŋutɔ ƒe fetu le eƒe agbagbadzedze nu.
9 Elabena Mawu ƒe hadɔwɔlawo míenye. Miawoe nye Mawu ƒe agble si dem wòle, Mawu ƒe xɔtutu.
10 Le Mawu ƒe amenuveve la ta la, meɖo xɔ gɔme anyi abe xɔtula bibi ene, ke ame bubu le etum ɖe edzi.
Gake ame sia ame nakpɔ ale si wòle etum ɖe edzii la gbɔ nyuie.
11 Elabena ame aɖeke mate ŋu aɖo gɔmeɖoanyi bubu aɖeke wu esi li xoxo, si nye Yesu Kristo o.
12 Ke ne ame aɖe tsɔ sika, klosalo, kpe xɔasiwo, ati, bè, alo gbe tui ɖe gɔmeɖoanyia dzi la, 13 ame sia ame ƒe dɔwɔwɔ ava dze ƒãa woakpɔ, elabena ŋkeke la aɖee afia, elabena dzoe woatsɔ aɖee afia; eye dzo la ŋutɔ ado xɔ si ƒomevi ame sia ame tu la kpɔ.
14 Ne ame aɖe ƒe xɔ si wòtu ɖe edzi la tsi anyi la, axɔ fetu; 15 ne ame aɖe ƒe dɔ fiã la, ke nu abu nɛ, ke woaɖe eya ŋutɔ ya; gake anɔ abe dzo mee woɖee tsoe ene.
16 Ðe mienyae be Mawu ƒe gbedoxɔe mienye, eye Mawu ƒe gbɔgbɔ la le mia me oa? 17 Ne ame aɖe gblẽ Mawu ƒe gbedoxɔ la dome la, Mawu atsrɔ̃ eya hã; elabena Mawu ƒe gbedoxɔ la le kɔkɔe, eye miawoe nye gbedoxɔ ma.
18 Ame aɖeke nagable eɖokui o: Ne mia dometɔ aɖe susu be yenye nunyala le nuɖoanyi sia me la, nezu bometsila, ale be wòazu nunyala.
19 Elabena xexe sia me nunya nye bometsitsi le Mawu gbɔ; elabena woŋlɔ ɖi be, "Eléa nunyalawo le woawo ŋutɔwo ƒe ayedzedze me. " 20 Eye wogaŋlɔ ɖi be: "Yehowa nya be nunyalawo ƒe tamebubuwo nye dzodzro. " 21 Eya ta ame aɖeke megaƒo adegbe le amewo ŋuti o; elabena nuwo katã nye mia tɔ, 22 eɖanye Paulo, Apolo, alo Kefas o, eɖanye xexea o, eɖanye agbe alo ku o, eɖanye nu siwo li fifia alo nu siwo gbɔna o, nuwo katã nye mia tɔ; 23 ke miawo hã mienye Kristo tɔ; ke Kristo hã nye Mawu tɔ.
4:1-21
4 Eya ta mina amewo nabu mí abe Kristo ƒe dɔtsɔlawo kple aƒedzikpɔla siwo Mawu tsɔ eƒe nya ɣaɣla kɔkɔewo de asi na la ene.
2 Esia ta nu si wodi tso aƒedzikpɔlawo sie nye be woanye nuteƒewɔlawo.
3 Nye la, meɖe fu nam be miawo alo amegbetɔ bubuwo naɖi ʋɔnu adzro nye nya me o.
Le nyateƒe me la, nye ŋutɔ nyemedrɔ̃a ʋɔnu ɖokuinye gɔ̃ hã o. 4 Elabena nye dzitsinya mebua fɔm le naneke ta o.
Gake nyemele gbɔgblɔm be mele dzɔdzɔe o; ame si dzroa menye kpɔ lae nye Yehowa.
5 Eya ta migadrɔ̃ ʋɔnu le naneke ŋu hafi ɣeyiɣi la nade o, va se ɖe esime Aƒetɔ la nava. Eyae ahe vivitimenu ɣaɣlawo ava kekeli nu, eye wòana dzimesusuwo nadze ƒãa, eye ame sia ame akpɔ eƒe kafukafu tso Mawu gbɔ.
6 Ke nɔviwo, metsɔ nye kple Apolo wɔ esia ƒe kpɔɖeŋu na mi le miaƒe nyonyo ta, ale be miasrɔ̃ esia le mía gbɔ be: "Migagbɔ nu siwo woŋlɔ ɖi la ŋu o, " ne miagado mia ɖokui ɖe dzi ahabu ame aɖe be enye gã wu ame bubu o.
7 Elabena ame kae na nèto vovo tso ame bubu gbɔ? Eye nu kae le asiwò, si menye ɖe nèxɔe o?
Ke ne ɖe nèxɔe la, ekema nu ka tae nèle adegbe ƒom abe menye ɖe nèxɔe o ene? 8 Ðe mieɖi ƒo xoxoa? Ðe mienye kesinɔtɔwo xoxoa? Ðe miedze fiaɖuɖu gɔme xoxo míawo manɔmeea? Ɛ̃, ɖe madi vevie be miadze fiaɖuɖu gɔme, ale be míawo hã míaɖu fia kpli mi hafi.
9 Elabena ewɔna nam abe ɖe Mawu tsɔ mí apostoloawo da ɖi abe ame mlɔetɔ siwo woɖe ɖe go hetso kufia na ene, elabena míezu abe nukpɔkpɔ le fefewɔƒe ene na xexea, na mawudɔlawo kple amegbetɔwo siaa.
10 Míenye bometsilawo le Kristo ta, ke miawo mienye aɖaŋudzelawo le Kristo me; míegbɔdzɔ, ke miawo miesẽ ŋu; wode bubu mia ŋu, ke míawo ya bubu mele mía ŋu o.
11 Va se ɖe gaƒoƒo sia tututu dzi la, dɔ kple tsikɔ le mía wum, míekpɔ awu ado o, woƒoa mí, aƒe hã mele mía si o, 12 eye míekua kutri tsɔa míaƒe asiwo wɔa dɔ. Ne wodzu mí la, míeyrana; ne woti mía yome la, míedoa dzi tsɔnɛ; 13 ne wogblẽ mía ŋu la, míeɖea mía ɖokui nu tufafatɔe; eye va se ɖe fifia la, wobua mí abe xexea ƒe aɖukpodzinuwo kple gbeɖuɖɔwo katã ƒomevi ene.
14 Menye ɖe mele nya siawo ŋlɔm be matsɔ ado ŋukpe mi o, ke boŋ be maxlɔ̃ nu mi abe vinye lɔlɔ̃awo ene.
15 Elabena ne ame akpe ewo ye le mia dzi kpɔm abe viwo le Kristo me ene hã la, fofo geɖewo ya mele mia si o; elabena mezu mia fofo le Kristo Yesu me to nya nyui la dzi.
16 Eya ta mele kuku ɖem na mi be, mizu srɔ̃nyelawo.
17 Esia tae mele Timoteo dɔm ɖe mia gbɔ, elabena enye vinye lɔlɔ̃a kple nuteƒewɔla le Aƒetɔ la me. Aɖo ŋku mɔnu siwo mezãna le Kristo Yesu me, abe ale si mele nu fiam le hame ɖe sia ɖe me le afi sia afi ene la, dzi na mi.
18 Ame aɖewo doa wo ɖokuiwo ɖe dzi abe ɖe nyemegale mia gbɔ va ge o ene. 19 Gake ne Yehowa lɔ̃ la, mava mia gbɔ kpuie, eye menye be mase ame siwo le wo ɖokuiwo dom ɖe dzi la ƒe nyawo o, ke boŋ be manya ŋusẽ si le wo si.
20 Elabena Mawu Fiaɖuƒe la mele nuƒoƒo me o, ke boŋ ŋusẽ mee wòle. 21 Kae adze mia ŋu wu?
5:1-13
2 Ðe esia nye dada na mia? Ðe mele be miaxa nu boŋ, ale be woaɖe ŋutsu si wɔ nu sia la ɖa le mia dome oa? 3 Togbɔ be nyemele mia dome le ŋutilã me o hã la, mele mia dome le gbɔgbɔ me, eye medrɔ̃ ʋɔnu ame si wɔ nu sia xoxo abe ɖe mele mia dome ene. 4 Ne miekpe ta le mía Aƒetɔ Yesu ƒe ŋkɔ me, eye mele mia dome le gbɔgbɔ me, eye mía Aƒetɔ Yesu ƒe ŋusẽ hã li kpli mi la, 5 miatsɔ ame sia ade asi na Satana, ne miatsi ŋusẽkpɔɖeamedzi gbegblẽ ma nu, ale be miakpɔ hamea ƒe gbɔgbɔ ta le Aƒetɔ la ƒe ŋkeke la dzi.
6 Nu si ŋu miele adegbe ƒom le la menyo o.
Elabena le nyateƒe me la, wotsɔ Kristo, míaƒe Ŋutitotolẽvi la sa vɔe. 8 Eya ta mina míanɔ ŋkekenyui la ɖum, menye kple amɔwɔ ʋaʋã xoxo o, eye menye kple vɔ̃ɖinyenye alo nu vɔ̃ ƒe amɔwɔ ʋaʋã hã o, ke boŋ kple amɔwɔ maʋamaʋã bolo si nye nu dzɔdzɔe wɔwɔ kple nyateƒetoto.
9 Meŋlɔe na mi le nye agbalẽ la me be miadzudzɔ hadede kple ame siwo ƒoa wo ɖokui ɖe gbɔdɔdɔ manɔsenu me; 10 nyemele gbɔgblɔm be miadzudzɔ hadede kura kple ame siwo le xexe sia me siwo ƒoa wo ɖokui ɖe gbɔdɔdɔ manɔsenu me alo nye ŋuklẽlawo alo adzodalawo alo trɔ̃subɔlawo o. Ne nenemae la, ke ɖeko miadzo le xexea me.
12 Elabena nya kae le mía kple ame siwo le egodo la dome be madrɔ̃ ʋɔnu wo? Ðe menye ame siwo le eme lae miedrɔ̃a ʋɔnui, 13 eye Mawu drɔ̃a ʋɔnu ame siwo le egodo la oa?
"Miɖe ame vɔ̃ɖi la ɖa le miawo ŋutɔwo mia dome. "
6:1-20
6 Ne nya ɖo mia dometɔ aɖe kple nɔvia dome la, ɖe wòdoa dzi tsɔnɛ yia ʋɔnu le ame madzɔmadzɔwo gbɔ, ke menye le ame kɔkɔewo gbɔ oa? 2 Alo ɖe mienyae be ame kɔkɔewoe adrɔ̃ ʋɔnu xexea oa? Eye ne miawoe adrɔ̃ ʋɔnu xexea ɖe, ekema ɖe miedze adrɔ̃ nya suesuewo ya oa? 3 Ðe mienyae be míadrɔ̃ ʋɔnu mawudɔlawo oa?
Ekema nu ka tae míadrɔ̃ agbe sia me nyawo ya o? 4 Ke ne agbe sia me nyawo li miadrɔ̃ la, ame siwo ŋu hamea medea bubui o lae mieɖoa ʋɔnudrɔ̃lawoea? 5 Mele egblɔm ale be ŋu nakpe mi.
Ðe nunyala ɖeka hɔ̃ hã mele mia dome, si ate ŋu adrɔ̃ nɔviawo dome nya oa? 6 Ke boŋ nɔvi kplɔa nɔvi yia ʋɔnu le dzimaxɔsetɔwo gbɔ! 7 Le nyateƒe me la, ne miekplɔa mia nɔewo yia ʋɔnu la, ekema miedo kpo nu xoxo. Nu ka ta miena wowɔ vɔ̃ ɖe mia ŋu boŋ o? Nu ka ta miena wotafa mi boŋ o? 8 Ke boŋ miewɔa vɔ̃, mietafaa ame, eye miele esia wɔm ɖe mia nɔviwo kekeake ŋu! 9 Ðe mienyae be ame madzɔmadzɔwo manyi Mawu Fiaɖuƒe la dome oa? Migana woaflu mi o.
Ame siwo ƒoa wo ɖokuiwo ɖe gbɔdɔdɔ manɔsenu me, trɔ̃subɔlawo, ahasiwɔlawo, ŋutsu siwo gbɔ ŋutsuwo dɔna, alo ŋutsu siwo dɔna kple ŋutsuwo, 10 kple fiafitɔwo, ŋuklẽlawo, ahamulawo, amedzulawo kple adzodalawo la, womanyi Mawu Fiaɖuƒe la dome o.
11 Gake nenemae mia dometɔ aɖewo nɔ tsã. Ke wole tsi na mi; ke wona mia ŋuti kɔ; ke wobu mi ame dzɔdzɔewo le mía Aƒetɔ Yesu Kristo ƒe ŋkɔ la kple mía Mawu ƒe gbɔgbɔ la me.
12 Woɖe nuwo katã ƒe mɔ nam, ke menye nuwo katãe dea ame dzi o.
Woɖe nuwo katã ƒe mɔ nam, ke nyemaɖe mɔ be nu sia nu nakpɔ ŋusẽ ɖe dzinye o.
13 Nuɖuɖu li na ƒodo, eye ƒodo hã li na nuɖuɖu, ke Mawu ana esia kple ekemɛa siaa nazu nu gbɔlo.
Ke ŋutilã meli na gbɔdɔdɔ manɔsenu o, ke boŋ na Aƒetɔ la, eye Aƒetɔ la hã li na ŋutilã la. 14 Ke Mawu fɔ Aƒetɔ la ɖe tsitre, eye wòafɔ míawo hã ɖe tsitre tso ame kukuwo dome to eƒe ŋusẽ me.
15 Ðe mienyae be miaƒe ŋutilãwo nye Kristo ƒe ŋutinuwo oa?
Ekema ɖe maɖe Kristo la ƒe ŋutinuwo ɖa ahatsɔ wo awɔ ɖeka kple gbolo ƒe ŋutinuwoea? Gbeɖe! 16 Ðe mienyae be ame si tsɔ eɖokui lé ɖe gbolo ŋu la, eya kplii wozu ŋutilã ɖeka oa?
Elabena egblɔ be: "Wo ame evea woazu ŋutilã ɖeka. " 17 Ke ame si tsɔ eɖokui lé ɖe Aƒetɔ la ŋu la, eya kplii wozu gbɔgbɔ ɖeka.
18 Misi le gbɔdɔdɔ manɔsenu nu!
Nu vɔ̃ bubu ɖe sia ɖe si ame awɔ la, mele eƒe ŋutilã me o, ke ame si ƒoa eɖokui ɖe gbɔdɔdɔ manɔsenu me la le nu vɔ̃ wɔm ɖe eya ŋutɔ ƒe ŋutilã ŋu.
19 Ðe mienyae be miaƒe ŋutilã nye gbɔgbɔ kɔkɔe si le mia me, si miexɔ tso Mawu gbɔ la, ƒe gbedoxɔ oa? Eye mienye mia ɖokuiwo tɔ hã o, 20 elabena ho gã aɖee wotsɔ ƒle mi.
Eya ta midze agbagba ɖe sia ɖe miakafu Mawu le miaƒe ŋutilã me.
7:1-40
7 Ke le nya siwo miebia le agbalẽ si mieŋlɔ ɖo ɖem me ŋu la, enyo na ŋutsu be wòagade asi nyɔnu ŋu o; 2 ke le gbɔdɔdɔ manɔsenu ƒe bɔbɔ ta la, srɔ̃ nenɔ ŋutsu sia ŋutsu si, eye srɔ̃ nenɔ nyɔnu sia nyɔnu si.
3 Srɔ̃ŋutsu netsɔ nu si srɔ̃a dze na la nɛ, eye srɔ̃nyɔnu hã newɔ nenema ke na srɔ̃a.
4 Srɔ̃nyɔnu mekpɔ ŋusẽ ɖe eya ŋutɔ ƒe ŋutilã dzi o, ke srɔ̃a ya kpɔ ŋusẽ ɖe edzi; nenema kee srɔ̃ŋutsu hã mekpɔ ŋusẽ ɖe eya ŋutɔ ƒe ŋutilã dzi o, ke srɔ̃a ya kpɔ ŋusẽ ɖe edzi.
5 Migate mia ɖokui mia nɔewo o, negbe ɖe mi ame evea mielɔ̃ ɖe edzi va se ɖe ɣeyiɣi aɖe ko, ne miakpɔ ɣeyiɣi ɖe gbedodoɖa ŋu, eye miagava wɔ ɖeka ake, ale be le ɖokuidzimaɖumaɖu ta, Satana naganɔ mia tem kpɔ o.
6 Gake mele esia gblɔm na mi abe mɔnana ene, ke menye abe sedede ene o. 7 Ke ɖe madi be amewo katã nanɔ abe ale si mele ene hafi. Gake ame sia ame kple nunana si wòxɔ tso Mawu gbɔ, ame aɖe xɔe le mɔ si nu, ame bubu hã xɔe le mɔ kemɛ nu.
8 Ke mele egblɔm na ame siwo meɖe srɔ̃ o kple ahosiwo be, enyo na wo be woanɔ abe ale si ko nye hã mele ene. 9 Gake ne womate ŋu aɖu wo ɖokuiwo dzi o la, ekema woaɖe srɔ̃, elabena enyo be woaɖe srɔ̃ wu be fieŋufieŋu nanɔ fu ɖem na ame.
10 Mele mɔfiame sia nam srɔ̃tɔwo, gake menye nyee o, ke boŋ Aƒetɔ lae, be srɔ̃nyɔnu nagaklã ɖa tso srɔ̃a gbɔ o. 11 Ke ne eklã ɖa tso egbɔ la, nenɔ anyi srɔ̃maɖemaɖee, alo negawɔ ɖeka kple srɔ̃a; eye srɔ̃ŋutsu hã nagagblẽ srɔ̃a ɖi o.
12 Ke mele egblɔm na ame mamlɛawo, ɛ̃, nyee le egblɔm, menye Aƒetɔ lae o be: Ne nɔvi aɖe srɔ̃nyɔnu nye dzimaxɔsetɔ, eye nyɔnua lɔ̃ be yewoanɔ anyi ɖekae la, ŋutsua megadzo le egbɔ o; 13 eye ne nyɔnu aɖe srɔ̃ nye dzimaxɔsetɔ, eye ŋutsua lɔ̃ be yewoanɔ anyi ɖekae la, nyɔnua megadzo le srɔ̃a gbɔ o.
14 Elabena srɔ̃ŋutsu dzimaxɔsetɔ la ŋuti kɔ le srɔ̃a ta, eye srɔ̃nyɔnu dzimaxɔsetɔ la hã ŋuti kɔ le nɔviŋutsua ta; ne menye nenemae o la, anye ne mia viwo nye ame makɔmakɔwo, ke azɔ wole kɔkɔe.
15 Ke ne dzimaxɔsetɔ la tiae be yeadzo la, nedzo faa; se mebla nɔviŋutsu alo nɔvinyɔnu le nya siawo me o, ke boŋ Mawu yɔ mi be mianɔ ŋutifafa me.
16 Ke srɔ̃nyɔnu, aleke nàwɔ anya ne wòe axɔ srɔ̃wò ɖe agbe? Alo srɔ̃ŋutsu, aleke nàwɔ anya ne wòe axɔ srɔ̃wò ɖe agbe?
17 Ke hã, le gome si Yehowa na ame sia ame nu la, ame sia ame nezɔ nenema abe ale si Mawu yɔe ene.
Eye mɔfiame siae mena le hameawo katã me.
18 Ðe ame aɖe nye aʋatsotsotɔ esi woyɔea? Megatrɔ eɖokui aʋamatsomatsotɔe o. Ðe ame aɖe nye aʋamatsomatsotɔ esi woyɔea? Megatso aʋa o.
19 Aʋatsotso mefia naneke o, eye aʋamatsomatso hã mefia naneke o; nu si le vevie nye Mawu ƒe sewo dzi wɔwɔ boŋ.
20 Nɔnɔme ka mee woɖayɔ ame aɖe le o, nenɔ eme nenema.
21 Ðe nènye kluvi esime woyɔ wòa? Megaɖe fu na wò o; gake ne àte ŋu axɔ ablɔɖe la, wɔ mɔnukpɔkpɔ ma ŋu dɔ.
22 Elabena ame sia ame si le Aƒetɔ la me, si nye kluvi esime woyɔe la zu Aƒetɔ la ƒe ablɔɖeme; nenema kee ame si nye ablɔɖeme esime woyɔe la zu Kristo ƒe kluvi. 23 Ho gã aɖee wotsɔ ƒle mi; midzudzɔ amewo ƒe kluviwo zuzu.
24 Nɔviwo, nɔnɔme ka mee woɖayɔ ame aɖe le o, nenɔ nɔnɔme ma me le Mawu ŋkume.
25 Ke le ɖekakpui kple ɖetugbui siwo meɖe srɔ̃ o gome la, nyemexɔ sedede aɖeke tso Aƒetɔ la gbɔ na wo o, gake mele nye susu dom ɖa, abe ame si Aƒetɔ la kpɔ nublanui na be manye nuteƒewɔla ene.
26 Eya ta mesusu be, anyo be ame nanɔ anyi abe ale si wòle ene le ale si nɔnɔmeawo le fifia ta.
27 Ðe wobla wò ɖe nyɔnu ŋua? Dzudzɔ mɔnudidi be yeaɖe ta le eme. Ðe wotu wò le nyɔnu ŋua?
Dzudzɔ srɔ̃didi. 28 Ke ne èɖe srɔ̃ hã la, mèwɔ nu vɔ̃ o. Eye ne ɖekakpui si menya nyɔnu o alo ɖetugbui leaƒe ɖe srɔ̃ la, mewɔ nu vɔ̃ o.
29 Azɔ hã, nɔviwo, mele esia gblɔm be, ɣeyiɣi vi aɖe koe susɔ. Tso fifia dzi yina la, ame siwo si srɔ̃ le la nanɔ abe ɖe ɖeke mele wo si o ene, 30 eye ame siwo le avi fam nanɔ abe ame siwo mele avi fam o ene, eye ame siwo le dzidzɔ kpɔm la nanɔ abe ame siwo mele dzidzɔ kpɔm o ene, eye ame siwo le nu ƒlem la nanɔ abe ame siwo si nu mele o ene, 31 eye ame siwo wɔa xexea ŋuti dɔ la nanɔ abe ame siwo mele eŋuti dɔ wɔm bliboe o ene; elabena xexe sia ƒe nɔnɔme le tɔtrɔm.
32 Ɛ̃, medi be miavo tso dzimaɖitsitsi me.
Ŋutsu si meɖe srɔ̃ o la tsia dzi ɖe Aƒetɔ la ƒe nuwo ŋu, ale si wòawɔ adze Aƒetɔ la ŋu. 33 Ke ŋutsu si ɖe srɔ̃ la tsia dzi ɖe xexea me nuwo ŋu, ale si wòawɔ adze srɔ̃a ŋu, 34 eye wòle evedomesi.
Eye nyɔnu si meɖe srɔ̃ o alo ɖetugbui leaƒe tsia dzi ɖe Aƒetɔ la ƒe nuwo ŋu, ale be wòanɔ kɔkɔe le eƒe ŋutilã kple eƒe gbɔgbɔ me. Ke nyɔnu si ɖe srɔ̃ la tsia dzi ɖe xexea me nuwo ŋu, ale si wòawɔ adze srɔ̃a ŋu.
35 Ke miawo ŋutɔwo miaƒe nyonyo tae mele esia gblɔm ɖo, menye be mana miaxaxa o, ke boŋ be mana miawɔ nu si dze, eye miatsɔ mia ɖokui ana ahasubɔ Aƒetɔ la ɣesiaɣi susuhenuwo manɔmee.
36 Ke ne ame aɖe susu be yemele nu wɔm ɖe yeƒe ɖekakpuinyenye alo ɖetugbuinyenye ŋu nyuie o, eye wòto sɔhɛnyenye me do la, ekema nu si wòawɔe nye esi: newɔ nu si dim wòle; mewɔ nu vɔ̃ o.
Neɖe srɔ̃ faa. 37 Ke ne ame aɖe ɖoe kplikpaa le eƒe dzi me, eye naneke mezi edzi o, ke boŋ wòkpɔ ŋusẽ ɖe eya ŋutɔ ƒe lɔlɔ̃nu dzi, eye wòɖoe le eya ŋutɔ ƒe dzi me be yeanɔ anyi srɔ̃maɖemaɖee la, awɔe nyuie.
38 Eye ame si ɖe srɔ̃ hã wɔe nyuie, ke ame si meɖe srɔ̃ o la awɔe nyuie wu.
39 Ŋkeke ale si srɔ̃ŋutsu le agbe ko la, se bla srɔ̃nyɔnua. Ke ne ŋutsua dɔ alɔ̃ le ku me la, ekema nyɔnua vo aɖe ame si wòlɔ̃, negbe le Aƒetɔ la me ko.
40 Ke le nye susu nu la, ne enɔ anyi nenema la, akpɔ dzidzɔ wu; eye meka ɖe edzi be Mawu ƒe gbɔgbɔ le nye hã dzinye.
8:1-13
8 Ke le nuɖuɖu si wotsɔ sa vɔ na trɔ̃wo ŋuti la, mí katã míenya nu tso eŋu.
Sidzedze nana ame doa eɖokui ɖe dzi, ke lɔlɔ̃ tua ame ɖo.
2 Ne ame aɖe susu be yenya nane gɔ̃ hã la, menyae wòde edeƒe haɖe o.
3 Ke ne ame aɖe lɔ̃ Mawu la, ekema Mawu nya eya amea.
4 Ke le nu si wotsɔ sa vɔ na trɔ̃wo ɖuɖu ŋu la, míenyae be trɔ̃ menye naneke le xexea me o, eye be Mawu ɖeka hɔ̃ koe li. 5 Togbɔ be nu siwo woyɔna be mawuwo li, eɖanye le dziƒo alo le anyigba dzi o, abe ale si "mawu " geɖewo kple "aƒetɔ " geɖewo li ene hã la, 6 le nyateƒe me la, Mawu ɖeka si nye Fofo la, ame si me nuwo katã dzɔ tso, eye míele agbe nɛ la, koe li na mí; eye Aƒetɔ ɖeka koe li, eyae nye Yesu Kristo, ame si dzi nuwo katã to va dzɔ, eye míawo hã míele agbe to eya dzi.
7 Gake menye amewo katã sie sidzedze sia le o. Ke boŋ esi ame aɖewo kpɔ gome le trɔ̃subɔsubɔ me tsã ta la, wobua nu siwo woɖuna la abe trɔ̃wo ƒe vɔsanu ene, eye esia ƒoa ɖi woƒe dzitsinya si gbɔdzɔ la.
8 Ke menye nuɖuɖue ate mí ɖe Mawu ŋu o; ne míeɖu nane o la, megblẽ naneke le mía ŋu o, eye ne míeɖu nane la, medoa mí ɖe ŋgɔ le go aɖeke me o.
9 Ke mikpɔ nyuie be miaƒe tiatiawɔblɔɖe la nagazu nuɖiaɖia na ame siwo gbɔdzɔ la le mɔ aɖeke nu o.
10 Elabena ne ame aɖe kpɔ wò, ame si si sidzedze le, nèle kplɔ̃ ŋu le nu ɖum le trɔ̃xɔ me la, ɖe ema mana dzi naɖo ame si ƒe dzitsinya gbɔdzɔ la ƒo, be eya hã naɖu nu siwo wotsɔ sa vɔ na trɔ̃wo oa? 11 Eya ta wò sidzedze la agblẽ nu le nɔviwò si gbɔdzɔ, ame si ta Kristo ku ɖo, la ŋu. 12 Ne miewɔ nu vɔ̃ ɖe mia nɔviwo ŋu alea, eye miede abi woƒe dzitsinya si gbɔdzɔ ŋu la, ekema miele nu vɔ̃ wɔm ɖe Kristo ŋu.
13 Eya ta ne nuɖuɖu aɖia nɔvinye nu la, ekema nyemagaɖu lã akpɔ gbeɖe o, ale be nyemaɖia nɔvinye nu o.
9:1-27
Ðe nyemekpɔ Yesu, mía Aƒetɔ la oa? Menye miawoe nye dɔ si mewɔ le Aƒetɔ la me la me tsonuwo oa? 2 Ne nyemenye apostolo na ame bubuwo o hã la, menyee na miawo ya! Elabena miawoe nye nutrenu si le kpe ɖom edzi be Aƒetɔ la ƒe apostoloe menye.
3 Nya siwo matsɔ aɖe ɖokuinye nu na ame siwo drɔ̃a ʋɔnum lae nye esi: 4 Ðe míekpɔ mɔ aɖu nu alo ano nu oa? 5 Ðe míekpɔ mɔ aɖe nyɔnu haxɔsetɔ akplɔ ɖe ŋuti, abe ale si apostolo susɔeawo kple Aƒetɔ la nɔviwo kpakple Kefas hã wɔna ene oa? 6 Alo nye kple Barnaba koe mekpɔ mɔ adzudzɔ dɔwɔwɔ be míatsɔ akpɔ mía ɖokuiwo dzi oa? 7 Asrafo kae wɔa asrafodɔ evɔ eya ŋutɔe kpɔa eɖokui dzi? Ame kae dea waingble evɔ meɖua eme kutsetse o? Alo ame kae kplɔa lãha evɔ menoa lãha la ƒe notsi ƒe ɖe o? 8 Amegbetɔ ƒe susu nue mele nya siawo gblɔm lea? Alo ɖe Se la hã megblɔ nya siawo oa? 9 Elabena woŋlɔ ɖe Mose ƒe Se la me be: "Mègabla nu na nyitsu ne ele nuku tugum o. "
Nyitsuwo ŋue Mawu tsi dzi ɖoa? 10 Alo míawo koŋ tae wògblɔe ɖo?
Le nyateƒe me la, míawo tae woŋlɔe ɖi ɖo, elabena ele be ame si le agble ŋlɔm kple ame si le nuku tugum la nawɔe kple mɔkpɔkpɔ be yewoava kpɔ gome le eme.
11 Ne míeƒã gbɔgbɔmenuwo ɖe mia me ɖe, ekema nu gãe wònye ne míeŋe ŋutilãmenuhiahiãwo tso mia domea? 12 Ne ame bubuwo kpɔ mɔ abia nu siawo tso mia si ɖe, ekema ɖe míawo míekpɔ mɔ geɖe wu oa?
Gake míewɔ ŋusẽ sia ŋu dɔ o, ke boŋ míedoa dzi le nuwo katã me, ale be míagaxe mɔ na Kristo la ŋuti nya nyui la le mɔ aɖeke nu o.
13 Ðe mienyae be ame siwo wɔa dɔ kɔkɔewo la ɖua gbedoxɔa me nuwo, eye ame siwo subɔna le vɔsamlekpuia ŋu ɣesiaɣi la, vɔsamlekpuia ƒe nuwo mee wokpɔa wo tɔ gome tsonɛ oa? 14 Nenema kee Aƒetɔ la ɖo na ame siwo ɖea gbeƒã nya nyui la be, nya nyui la nakpɔ nu si ŋu woanɔ agbe ɖo la gbɔ na wo.
15 Ke nyemewɔ mɔnukpɔkpɔ siawo dometɔ ɖeka teti hã ŋu dɔ o.
Le nyateƒe me la, menye ɖe mele nu siawo ŋlɔm ale be miawɔ nenema nam o, elabena enyo nam be maku wu esi mana ame aɖe naɖe nu si metsɔ ƒoa adegbe la ɖa! 16 Ke ne mele nya nyui la gblɔm hã la, esia menye susu si ta maƒo adegbe ɖo o, elabena agba wònye le dzinye.
Ɛ̃, ne nyemegblɔ nya nyui la o la, baba nam! 17 Ne mewɔ esia tso dzi me faa la, fetu li nam; ke ne nyemewɔe tso dzi me o hã la, wotsɔ aƒedzikpɔkpɔdɔ de asi nam.
18 Ekema nu kae nye nye fetua? Eyae nye be, ne mele nya nyui la gblɔm la, magblɔ nya nyui la naneke maxɔmaxɔe, ale be magazã ŋusẽ si le asinye le nya nyuia me la ɖe mɔ madzemadze nu o.
19 Togbɔ be mevo tso amewo katã si me hã la, mewɔ ɖokuinye amewo katã ƒe kluvii, be asinye nasu ame geɖe ale si mate ŋui dzi. 20 Ale mezu abe Yudatɔ ene na Yudatɔwo, ale be asinye nasu Yudatɔwo dzi; mezu abe ame si le se te ene na ame siwo le se te, evɔ nye ŋutɔ nyemele se te hafi o, ale be asinye nasu ame siwo le se te la dzi. 21 Mezu abe semanɔsitɔ ene na semanɔsitɔwo, evɔ le Mawu gbɔ la, nyemenye semanɔsitɔ hafi o, ke boŋ mele Kristo ƒe se te, ale be asinye nasu semanɔsitɔwo dzi. 22 Mezu gbɔdzɔgbɔdzɔtɔ na gbɔdzɔgbɔdzɔtɔwo, ale be asinye nasu gbɔdzɔgbɔdzɔtɔwo dzi. Mezu nuwo katã na ame ƒomeviwo katã, ale be mate ŋu aɖe wo dometɔ aɖewo kokoko.
23 Ke nya nyui la tae mewɔa nuwo katã ɖo, ale be nye hã mate ŋu agblɔe na amewo.
24 Ðe mienyae be duƒula siwo le ho ʋlim la katãe ƒua dua, gake ame ɖeka koe xɔa dziɖuɖufetu la oa?
Miƒu du le mɔ si ana miaxɔ fetu la nu.
25 Azɔ hã, ame sia ame si le gome kpɔm le hoʋiʋli me la ɖua eɖokui dzi le nuwo katã me. Woawo la, wowɔnɛ be woaxɔ dziɖuɖukuku si gblẽna, ke míawo ya hena esi megblẽna o.
26 Eya ta ale si mele dua ƒum la, nyemele eƒum ɖewoɖewoe o; ale si mele nye kɔwo dam la, menye be mada dadagbo o; 27 ke boŋ meƒoa nye ŋutilã vevie hewɔnɛ kluvii, ale be esi meɖe gbeƒã na ame bubuwo vɔ la, nye ŋutɔ nyemagazu ame madzemadze le mɔ aɖeke nu o.
10:1-33
10 Ke nɔviwo, medi be mianyae be, mía tɔgbuiwo katã nɔ alilikpo la te, eye wo katã woto ƒu la me, 2 eye wonyrɔ wo katã ɖe Mose me esi wonɔ alilikpo la te heto ƒu la me, 3 eye wo katã woɖu gbɔgbɔmenuɖuɖu ma ke, 4 eye wo katã wono gbɔgbɔmenunono ma ke. Elabena wono tsi tso gbɔgbɔ me agakpe si dze wo yome la me, eye agakpe ma le tsitre ɖi na Kristo la. 5 Gake Mawu mekpɔ ŋudzedze ɖe wo dometɔ akpa gãtɔ ŋu o, elabena ena woku le gbea dzi.
6 Ke nu siawo zu kpɔɖeŋu na mí, ale be míaganye nu vɔ̃ɖi dzrolawo, abe ale si wòdzro wo ene o.
Eye wotso hedo dzidzɔ na wo ɖokuiwo. " 8 Migana míaƒo mía ɖokui ɖe gbɔdɔdɔ manɔsenu me, abe ale si wo dometɔ aɖewo ƒo wo ɖokuiwo ɖe gbɔdɔdɔ manɔsenu me, ale be wodze anyi, ame akpe blaeve vɔ etɔ̃ sɔŋ le ŋkeke ɖeka dzi la ene o.
9 Eye migate Yehowa kpɔ, abe ale si wo dometɔ aɖewo tee kpɔ, eye dawo tsrɔ̃ wo la ene o.
10 Migazu liʋiliʋĩlĩlawo, abe ale si wo dometɔ aɖewo lĩ liʋiliʋĩ, eye nutsrɔ̃la tsrɔ̃ wo la ene o.
11 Ke nu siawo dzɔ ɖe wo dzi abe kpɔɖeŋu ene, eye woŋlɔ wo ɖi be wòanye nuxlɔ̃ame na mí ame siwo dzi nuɖoanyi siawo ƒe nuwuwuwo va ɖo la.
12 Eya ta ame si susu be yele tsitre la nakpɔ nyuie be wòagadze anyi o.
13 Tetekpɔ aɖeke mevaa mia dzi o, negbe esi tɔgbi vaa amegbetɔwo dzi la ko.
Ke nuteƒewɔlae Mawu nye, eye maɖe mɔ woate mi akpɔ wu esi nu miate ŋu anɔ te ɖo o, gake ne tetekpɔa va la, ana mɔ si dzi miato ado le eme la hã, ale be miate ŋu ado dzi atsɔe.
14 Eya ta nye lɔlɔ̃tɔwo, misi le trɔ̃subɔsubɔ nu.
15 Mele nu ƒom na mi ame siwo si gɔmesese le; miawo ŋutɔwo mida nya si gblɔm mele la kpɔ.
16 Yayrakplu si míeyrana la, ɖe menye gomekpɔkpɔ le Kristo la ƒe ʋu mee wònye oa? Abolo si míeŋena la, ɖe menye gomekpɔkpɔ le Kristo la ƒe ŋutilã mee wònye oa? 17 Elabena abolo ɖeka koe, togbɔ be míawo míesɔ gbɔ hã la, ŋutilã ɖekae míenye, elabena mí katã míeɖua abolo ɖeka ma ke ƒe ɖe.
18 Mikpɔ ŋutilã me Israel la ɖa: Ðe ame siwo ɖua vɔsanuawo la mekpɔa gome le wo me kple vɔsamlekpui la oa? 19 Ekema nya ka gblɔm mele?
Be nu si wotsɔ sa vɔ na trɔ̃ la nye nanea, alo be trɔ̃ nye nanea? 20 Ao; ke boŋ mele gbɔgblɔm be, nu si dukɔwo tsɔ saa vɔe la, gbɔgbɔ vɔ̃woe wotsɔa wo saa vɔe na, ke menye na Mawu o; eye nyemedi be miade ha kple gbɔgbɔ vɔ̃wo o.
21 Miate ŋu anɔ nu nom le Yehowa ƒe kplu nu aganɔ nu nom le gbɔgbɔ vɔ̃wo ƒe kplu nu o; miate ŋu anɔ nu ɖum le "Yehowa ƒe kplɔ̃ " ŋu aganɔ nu ɖum le gbɔgbɔ vɔ̃wo ƒe kplɔ̃ ŋu o.
23 Woɖe nuwo katã ƒe mɔ na ame, ke menye nuwo katãe dea ame dzi o.
Woɖe nuwo katã ƒe mɔ na ame, ke menye nuwo katãe tua ame ɖo o.
24 Ame aɖeke meganɔ eya ŋutɔ ƒe nyonyo ko dim o, ke nedi ame bubu tɔ hã.
25 Nu sia nu si wodzrana le lãsi me la, miate ŋu aɖui, eye miganɔ nya gɔme biam o le miaƒe dzitsinya ta, 26 elabena "Yehowa tɔe nye anyigba kple edzinuwo katã. " 27 Ne dzimaxɔsetɔ aɖe kpe mi, eye mielɔ̃ be yewoayi la, miɖu nu sia nu si wotsɔ ɖo mia kɔme, eye miganɔ nya gɔme biam o le miaƒe dzitsinya ta.
28 Ke ne ame aɖe gblɔ na mi be, "Wotsɔ nu sia sa vɔe " la, ekema migaɖui o, le ame si gblɔe ta kple dzitsinya ta. 29 Menye miaƒe dzitsinya ye mewɔnɛ o, ke boŋ ame kemɛa tɔ. Elabena nu ka tae ame bubu ƒe dzitsinya nadrɔ̃ ʋɔnu nye ablɔɖe? 30 Ne meda akpe hafi le nua ɖum ɖe, nu ka tae woaƒo nu gbegblẽ le ŋunye le nu si ta meda akpe ɖo la ŋu?
31 Eya ta ne miele nu ɖum alo le nu nom alo le nu bubu aɖe wɔm la, miwɔ nuwo katã hena Mawu ƒe kafukafu.
32 Migazu nuɖiaɖia na Yudatɔwo kple Helatɔwo kpakple Mawu ƒe hame la o, 33 abe ale si nye hã mele amewo katã ŋu dzem le nuwo katã me, eye nyemele nye ŋutɔ nye nyonyo dim o, ke boŋ ame geɖewo tɔ, be woakpɔ ɖeɖe la ene.
11:1-34
11 Mizu srɔ̃nyelawo, abe ale si nye hã menye Kristo srɔ̃la ene.
2 Mele mia kafum, elabena mieɖoa ŋku dzinye le nuwo katã me, eye mielé ɖoɖoawo me ɖe asi goŋgoŋ abe ale si metsɔ wo de mia sii ene.
3 Ke medi be mianyae be ŋutsu sia ŋutsu ƒe tae nye Kristo; nyɔnu hã ƒe tae nye ŋutsu; eye Kristo hã ƒe tae nye Mawu.
4 Ŋutsu sia ŋutsu si tsyɔa nu ta hafi doa gbe ɖa alo gblɔa nya ɖi la, doa ŋukpe eƒe ta; 5 ke nyɔnu sia nyɔnu si metsyɔa nu ta hafi doa gbe ɖa alo gblɔa nya ɖi o la, doa ŋukpe eƒe ta, elabena ele ko abe nyɔnu si wolũ ta na ene.
6 Elabena ne nyɔnu aɖe metsyɔa nu ta o la, ekema nekpa ɖa boŋ; ke ne enye ŋukpe na nyɔnu aɖe be wòakpa ɖa alo alũ ta la, ekema netsyɔ nu ta.
7 Ke medze be ŋutsu natsyɔ nu ta o, elabena Mawu ƒe nɔnɔme kple ŋutikɔkɔe wònye, ke nyɔnue nye ŋutsu ƒe ŋutikɔkɔe. 8 Elabena ŋutsu metso nyɔnu me o, nyɔnu boŋ ye tso ŋutsu me. 9 Eye womewɔ ŋutsu le nyɔnu ta hã o, nyɔnu boŋ ye wowɔ le ŋutsu ta.
10 Esia tae wòle be ŋusẽ ƒe dzesi nanɔ ta na nyɔnu, le mawudɔlawo ta.
11 Hekpe ɖe eŋu la, le Aƒetɔ la me la, nyɔnu meli ŋutsu manɔmee o, eye ŋutsu hã meli nyɔnu manɔmee o. 12 Elabena ale si ko nyɔnu tso ŋutsu me la, nenema kee ŋutsu hã to nyɔnu dzi va; ke nuwo katã tso Mawu me.
13 Miawo ŋutɔwo mibu eŋu kpɔ: Ðe wòsɔ be nyɔnu nado gbe ɖa na Mawu ne metsyɔ nu ta oa? 14 Ðe miekpɔe be le dzɔdzɔme nu la, ne ɖa legbe le ta na ŋutsu la, enye ŋukpe nɛ, 15 ke ne ɖa legbe le ta na nyɔnu la, enye atsyɔ̃ nɛ oa? Elabena wotsɔ ɖa nɛ ɖe tatsyɔnu teƒe.
16 Gake ne ame aɖe le nya hem be ɖoɖo bubu aɖe li le nya sia ŋu la, bubu aɖeke mele mía si o, eye ɖeke mele Mawu ƒe hameawo hã si o.
17 Ke le mɔfiame siwo gbɔna ŋu la, nyemele mia kafum o, elabena ne miekpe ta la, nuwo menyona ɖe edzi o, ɖe wogblẽna ɖe edzi boŋ. 18 Elabena gbã la, mese be ne mieva kpe ta le hamea me la, mamawo nɔa mia dome; eye mexɔ edzi se le go aɖe me. 19 Elabena kɔmamawo anɔ mia dome godoo, ale be ame siwo ŋu wokpɔ ŋudzedze ɖo la nadze ƒãa le mia dome.
20 Eya ta ne mieva kpe ta la, menye Aƒetɔ ƒe Fiẽnuɖuɖu lae mieɖuna o. 21 Elabena ne eɖo edzi be miaɖui la, mia dometɔ ɖe sia ɖe ɖua eya ŋutɔ ƒe fiẽnuɖuɖu doa ŋgɔ, ale be dɔ nɔa ame aɖewo wum, evɔ ame bubuwo ya mua aha.
22 Ðe aƒewo mele mia si be miaɖu nu ahano nu le wo me oa?
Alo ɖe miedoa vlo Mawu ƒe hame la, eye miedoa ŋukpe ame siwo si naneke mele o laa?
Makafu mia?
Nyemele mia kafum le nu sia me o. 23 Elabena nu si mexɔ tso Aƒetɔ la gbɔ lae metsɔ de asi na mi, be le zã si me woade Aƒetɔ Yesu asi la, etsɔ abolo, 24 eye esi wòda akpe ɖe eta vɔ la, eŋe eme gblɔ be: "Esia le tsitre ɖi na nye ŋutilã si wotsɔ na ɖe mia ta. Minɔ esia wɔm hena ŋkuɖoɖo dzinye. " 25 Nenema kee wòtsɔ kplu la hã le fiẽnuɖuɖu la megbe gblɔ be: "Kplu sia le tsitre ɖi na nubabla yeye si wowɔ to nye ʋu dzi la. Minɔ esia wɔm, ɣesiaɣi si mianoe, hena ŋkuɖoɖo dzinye. " 26 Elabena ɣesiaɣi si mieɖua abolo sia henoa nu le kplu sia nu la, miele gbeƒã ɖem Aƒetɔ la ƒe ku va se ɖe esime wòava.
27 Eya ta ame sia ame si ɖua abolo la, alo noa nu le Aƒetɔ la ƒe kplu la nu madzemadzee la, aɖi fɔ le Aƒetɔ la ƒe ŋutilã kple eƒe ʋu ŋu.
28 Ele be ame nadzro eɖokui me kpɔ nyuie gbã be yedze hã, ema ko hafi wòaɖu abolo la ƒe ɖe ahano nu le kplu la nu. 29 Elabena ame si medzro nu si ŋutilã la fia me kpɔ nyuie hafi ɖunɛ alo nonɛ o la, eɖua ʋɔnudɔdrɔ̃ henoa ʋɔnudɔdrɔ̃ na eɖokui.
30 Esia tae mia dometɔ geɖewo gbɔdzɔ, eye wodze dɔ, eye geɖewo hã le alɔ̃ dɔm le ku me.
31 Ke ne míedzro mía ɖokui me kpɔ nyuie la, womadrɔ̃ ʋɔnu mí o. 32 Gake ne wodrɔ̃ ʋɔnu mí la, Yehowae le mía ɖɔm ɖo, ale be woagabu fɔ mí kpe ɖe xexea ŋu o.
33 Eya ta nɔvinyewo, ne mieva kpe ta be yewoaɖui la, milala mia nɔewo.
34 Ne dɔ le ame aɖe wum la, neɖu nu le aƒe me, ale be ne mieva kpe ta la, woagadrɔ̃ ʋɔnu mi o.
Ke ne meva ɖo mia gbɔ hã la, makpɔ nya susɔeawo gbɔ.
12:1-31
12 Ke le gbɔgbɔmenunanawo ŋu la, nɔviwo, nyemedi be wòanɔ manyamanya na mi o.
2 Mienyae be esime mienye dukɔwo me tɔwo la, woflu mi kplɔ mi trae yi legba maƒonuwo gbɔ, eye mienɔa wo yome yia afi sia afi.
3 Eya ta medi be mianyae be, ame aɖeke meƒoa nu to Mawu ƒe gbɔgbɔ dzi gblɔna be, "Yesu nye fiƒodeme! " o, eye ame aɖeke mate ŋu agblɔ be, "Yesu nye Aƒetɔ! " o, negbe to gbɔgbɔ kɔkɔe dzi ko.
4 Ke nunana vovovowoe li, gake gbɔgbɔ ɖeka ma ke koe; 5 eye subɔsubɔdɔ vovovowoe li, gake Aƒetɔ ɖeka ma ke koe; 6 eye dɔ vovovowoe li, gake Mawu ɖeka ma kee wɔa dɔawo katã to amewo katã dzi.
7 Ke gbɔgbɔ la dzena wokpɔna le ame sia ame me hena taɖodzinu si ŋu viɖe le.
8 Elabena woto gbɔgbɔ la dzi na ale si woaƒo nu nunyatɔe la ame aɖe, eye woto gbɔgbɔ ma ke dzi na nuƒoƒo ŋuti sidzedze ame bubu, 9 woto gbɔgbɔ ma ke dzi na xɔse ame bubu, eye woto gbɔgbɔ ɖeka ma ke dzi na dɔdada ƒe nunana ame bubu, 10 eye wona ŋusẽdɔwo wɔwɔ ame bubu hã, wona nyagbɔgblɔɖi ame bubu, wona nya siwo tso gbɔgbɔ me la gɔme sese ame bubu, wona gbe bubuwo dodo ame bubu, eye wona gbewo gɔme ɖeɖe ame bubu.
11 Ke gbɔgbɔ ɖeka ma kee wɔa dɔ siawo katã, eye wòmaa wo na ame sia ame ale si wòlɔ̃.
12 Ale si ko ametia nye nu ɖeka gake ŋutinu geɖewo le eŋu, eye ameti ma ƒe ŋutinuwo sɔ gbɔ gake woƒo ƒu wɔ ameti ɖeka la, nenema kee Kristo la hã le. 13 Elabena gbɔgbɔ ɖeka me woto nyrɔ mí katã ɖe ŋutilã ɖeka me, míeɖanye Yudatɔwo alo Helatɔwo o, míeɖanye kluviwo alo ablɔɖemewo o, eye wona mí katã míeno gbɔgbɔ ɖeka.
14 Le nyateƒe me la, ametia menye ŋutinu ɖeka o, ke boŋ ŋutinu geɖewoe.
15 Ne afɔ agblɔ be, "Esi nyemenye asi o ta la, nyemenye ametia ƒe akpa aɖeke o " la, ema mewɔe be meganye ametia ƒe akpa aɖeke o. 16 Eye ne to agblɔ be, "Esi nyemenye ŋku o ta la, nyemenye ametia ƒe akpa aɖeke o " la, ema mewɔe be meganye ametia ƒe akpa aɖeke o.
Ne wo katã nye nusese ɖe, ekema afi kae nuʋeʋẽse anɔ? 18 Ke Mawu ɖo ŋutinuawo dometɔ ɖe sia ɖe wo teƒe le ametia ŋu abe ale si wòdi ene. 19 Ne wo katã nye ŋutinu ɖeka ɖe, ekema afi kae ametia anɔ? 20 Ke azɔ wonye ŋutinu geɖewo, gake ameti ɖeka.
21 Ŋku mate ŋu agblɔ na asi be, "Nyemehiã wò o "; eye ta hã mate ŋu agblɔ na afɔwo be, "Nyemehiã mi o. " 22 Ke boŋ ametia ƒe ŋutinu siwo dze abe ɖe wogbɔdzɔ wu ene la hiã vevie, 23 eye ametia ƒe akpa siwo míesusuna be bubu boo aɖeke mele wo ŋu o la, woawo ŋue míedea bubui wu, ale ŋutinu siwo menya kpɔ o la ŋue míetrɔa asi le nyuie wu, 24 evɔ ŋutinu siwo nya kpɔ la mehiã naneke o.
Gake Mawu fɔ ametia ƒe ŋutinuwo kpe, eye wòna bubu geɖe akpa siwo hiã bubu la, 25 ale be mama aɖeke naganɔ ametia me o, ke boŋ ŋutinuawo nalé be na wo nɔewo sɔsɔe. 26 Eye ne ŋutinu ɖeka le fu kpem la, ŋutinu bubuawo katã kpea fu kplii; alo ne wodo ŋutinu ɖeka ɖe dzi la, ŋutinu bubuawo katã kpɔa dzidzɔ kplii.
27 Ke miawoe nye Kristo ƒe ŋutilã, eye mia dometɔ ɖe sia ɖe nye ŋutinuawo dometɔ aɖe. 28 Eye Mawu de dɔ asi na ame vovovowo le hamea me: gbã la, apostolowo; evelia nyagblɔɖilawo; etɔ̃lia nufialawo; emegbe ŋusẽdɔwɔwɔwo; dɔdada ƒe nunana; kpekpeɖeŋunadɔwo; mɔfiafiaŋutetewo; gbe bubuwo dodo. 29 Amewo katãe nye apostolowoa? Amewo katãe nye nyagblɔɖilawoa?
Amewo katãe nye nufialawoa? Amewo katãe wɔa ŋusẽdɔwoa? 30 Amewo katã sie dɔdada ƒe nunanawo lea? Amewo katãe ƒoa nu le gbegbɔgblɔ bubuwo mea?
Amewo katãe nye nyagɔmeɖelawoa? 31 Ke miyi edzi mianɔ nunana siwo lolo wu la dim vevie.
Ke azɔ mafia mɔ aɖe si de ŋgɔ wu la mi.
13:1-13
2 Ne nyagblɔɖi ƒe nunana le asinye, eye menya nya ɣaɣla kɔkɔewo katã kple sidzedzewo katã, eye xɔse le asinye ale gbegbe be mate ŋu aho towo, gake lɔlɔ̃ mele asinye o la, nyemenye naneke o. 3 Eye ne metsɔ nye nunɔamesiwo katã na be woatsɔ anyi ame bubuwo, eye metsɔ nye ametia na, ale be maƒo adegbe, gake lɔlɔ̃ mele asinye o la, meɖe vi aɖeke kura nam o. 4 Lɔlɔ̃ gbɔa dzi blewu, eye wònyoa dɔme. Lɔlɔ̃ meʋãa ŋu o. Meƒoa adegbe o, medoa eɖokui ɖe dzi glodzoo o, 5 mewɔa nu si medze o, media eya ŋutɔ tɔ o, mebia dzi o.
Meléa vɔ̃ siwo wowɔ ɖe eŋu la ɖi o. 6 Mekpɔa dzidzɔ ɖe nu madzɔmadzɔ ŋu o, ke ekpɔa dzidzɔ ɖe nyateƒe boŋ ŋu. 7 Enɔa te ɖe nuwo katã nu, exɔa nuwo katã dzi sena, ekpɔa mɔ na nuwo katã, edoa dzi le nuwo katã me. 8 Lɔlɔ̃ nu metsina gbeɖe o.
Ke ne nyagbɔgblɔɖi ƒe nunanawo li la, woava ɖe wo ɖa; ne gbegbɔgblɔ bubuwo gbɔgblɔ li la, woadzudzɔ; ne sidzedze li la, woava ɖee ɖa. 9 Elabena sidzedze afãafã ye le mía si, eye míegblɔa nya ɖi afãafã, 10 ke ne nu si le blibo la va ɖo la, woaɖe nu afãafã la ɖa.
11 Esime menye ɖevi la, meƒoa nu abe ɖevi ene, mebua tame abe ɖevi ene, mebua nuwo ŋu abe ɖevi ene; ke azɔ esi metsi la, meɖe asi le ɖevimenuwo ŋu.
12 Elabena fifia la, míekpɔa nu flukpee to gahuhɔ̃e aɖe me, ke ɣemaɣi la, anye ŋkume kple ŋkume. Fifia la, menya nu afãafã, ke ɣemaɣi la, manya nu sia nu nyuie abe ale si wonyam nyuie ene.
13 Ke azɔ la, nu etɔ̃ siawoe kpɔtɔ li: xɔse, mɔkpɔkpɔ, lɔlɔ̃; ke esi ƒo wo tae nye lɔlɔ̃.
14:1-40
14 Miti lɔlɔ̃ yome, ke minɔ gbɔgbɔmenunanawo dim vevie, gake vevietɔ la, be miagblɔ nya ɖi.
2 Elabena ame si tsɔa gbegbɔgblɔ bubu ƒoa nu la, menye amewoe wòƒoa nu na o, ke boŋ Mawue, elabena ame aɖeke mesenɛ o, ke boŋ egblɔa nya ɣaɣla kɔkɔewo to gbɔgbɔ la dzi. 3 Ke ame si gblɔa nya ɖi la tua ame ɖo, eye wòdea dzi ƒo na ame hefaa akɔ na amewo to eƒe nuƒoƒo dzi.
4 Ame si tsɔa gbegbɔgblɔ bubu ƒoa nu la tua eya ŋutɔ ɖokui ɖo, ke ame si gblɔa nya ɖi la tua hame la ɖo.
5 Ðe madi be mi katã miado gbegbɔgblɔ bubuwo hafi, ke medi be miagblɔ nya ɖi boŋ. Le nyateƒe me la, ame si gblɔa nya ɖi la de ŋgɔ wu ame si tsɔa gbegbɔgblɔ bubuwo ƒoa nui, negbe ɖe wòɖe egɔme, ale be wòatu hamea ɖo.
Ke ne metsɔ nyaɖeɖefia alo sidzedze alo nyagbɔgblɔɖi alo nufiafia boŋ ƒo nu na mi la, ɖe maɖe vi wu oa? 7 Nenemae wòle le nu siwo me agbe mele o la ƒe ɖiɖime gome, eɖanye dze alo saŋku o. Ne woƒe ɖiɖi meto vovo o ɖe, aleke woawɔ anya nu si kum dze la le alo nu si ƒom saŋku la le? 8 Elabena ne kpẽ ƒe ɖiɖime mekɔ nyuie o ɖe, ame kae adzra ɖo ɖe aʋa ŋu? 9 Nenema kee miawo hã, ne mietsɔa aɖe gblɔa nya siwo gɔme anya se bɔbɔe o ɖe, aleke ame awɔ anya nya si gblɔm miele?
Le nyateƒe me la, anye nuƒoƒo ɖe yame. 10 Anye be gbegbɔgblɔ vovovowo le xexea me, gake wo dometɔ aɖeke meli, si ŋu gɔmesese mele o. 11 Elabena ne nyemese nya si wogblɔ la gɔme o la, ekema mezu dutagbedola na ame si le nu ƒom, eye ame si le nu ƒom hã zu dutagbedola nam.
12 Eya ta miawo hã, esi miele gbɔgbɔ la ƒe nunanawo dim vevie ta la, midze agbagba miagba go le nunana siwo atu hamea ɖo la me.
13 Eya ta ame si tsɔa gbegbɔgblɔ bubu ƒoa nu la nedo gbe ɖa be yeate ŋu aɖe egɔme.
14 Elabena ne metsɔa gbegbɔgblɔ bubu doa gbe ɖae la, gbɔgbɔ ƒe nunana si le asinye lae le gbea dom ɖa, ke nye susu ya meɖe vi aɖeke o.
15 Ekema nu kae mawɔ?
Matsɔ gbɔgbɔ ƒe nunana la ado gbe ɖa, eye magatsɔ nye susu hã ado gbe ɖa. Matsɔ gbɔgbɔ ƒe nunana la adzi kafukafuha, eye magatsɔ nye susu hã adzi kafukafuha.
16 Ne menye nenema o la, ne ètsɔa gbɔgbɔ ƒe nunana la gblɔa kafukafunyawo ɖe, aleke ame tsɛ si le mia dome la ate ŋu agblɔ "Amen " ɖe wò akpedada dzi, esi menya nya si gblɔm nèle o? 17 Nyateƒee, èdaa akpe le mɔ nyui nu, gake metua ame kemɛa ɖo o.
18 Medaa akpe na Mawu be metsɔa gbegbɔgblɔ bubuwo ƒoa nui wu mi katã. 19 Gake madi be matsɔ nye susu agblɔ nya atɔ̃ le hamea me, ale be mafia nu ame bubuwo hã, wu be magblɔ nya akpe ewo le gbegbɔgblɔ bubu me.
20 Nɔviwo, miganye ɖevi suewo le nugɔmesese me o, ke boŋ minye ɖevi suewo le nu vɔ̃ɖi wɔwɔ me; ke mizu ame siwo tsi bliboe le nugɔmesese me.
21 Woŋlɔ ɖe Se la me be: "‘Dutagbedolawo ƒe aɖe kple du bubu me tɔwo ƒe nuyiwo matsɔ aƒo nu na dukɔ sia, ke hã, woagbe toɖoɖom,’ Yehowa ye gblɔe. " 22 Eya ta gbegbɔgblɔ bubuwo dodo menye dzesi na xɔsetɔwo o, ke boŋ na dzimaxɔsetɔwo, eye nyagbɔgblɔɖi meli na dzimaxɔsetɔwo o, ke boŋ na xɔsetɔwo.
23 Eya ta ne hame blibo la katã va kpe ta ɖe afi ɖeka, eye wo katã wotsɔ gbegbɔgblɔ bubuwo le nu ƒom, eye ame tsɛwo alo dzimaxɔsetɔwo va la, ɖe womagblɔ be miaƒe tagbɔe le gbegblẽm oa? 24 Ke ne mi katã miele nya gblɔm ɖi, eye dzimaxɔsetɔ aɖe alo ame tsɛ aɖe va la, ekema miaƒe nyawo katã azu mokaka nɛ, eye wòatsɔ wo adzro eɖokui me. 25 Eƒe dzimenya ɣaɣlawo adze ƒãa, ale be wòatsyɔ mo anyi ade ta agu na Mawu agblɔ be: "Mawu le mia dome vavã. "
26 Ekema nɔviwo, nu kae miawɔ?
Miwɔ nuwo katã hena tutuɖo. 27 Eye ne ame aɖe tsɔa gbegbɔgblɔ bubu ƒoa nu la, ke woanye ame eve alo ne ede ƒãa la, ame etɔ̃, eye woaƒo nu ɖekaɖeka, eye ame aɖe naɖe egɔme. 28 Ke ne gbegɔmeɖela aɖeke meli o la, nezi ɖoɖoe le hame la me, eye wòaƒo nu na eɖokui kple Mawu.
29 Nyagblɔɖila eve alo etɔ̃ ko naƒo nu, eye ame bubuwo nadi egɔmesese. 30 Ke ne woɖe nane fia ame bubu aɖe si nɔ anyi ɖe afi ma la, ke ame gbãtɔ si le nu ƒom la nazi ɖoɖoe.
31 Elabena mi katã miate ŋu agblɔ nya ɖi ɖekaɖeka, ale be ame sia ame nasrɔ̃ nane, eye wòade dzi ƒo nɛ. 32 Eye nyagblɔɖilawo nakpɔ egbɔ be wozã gbɔgbɔ ƒe nunana la le ɖoɖo nu. 33 Elabena Mawu menye nyamanyamawɔwɔ ƒe Mawu o, ke ŋutifafa ƒe Mawu boŋ.
Abe ale si wòle le ame kɔkɔewo ƒe hamewo katã me ene la, 34 nyɔnuwo nazi ɖoɖoe le hameawo me, elabena womeɖe mɔ na wo be woaƒo nu o. Ke boŋ woabɔbɔ wo ɖokuiwo, abe ale si Se la hã gblɔe ene.
35 Ke ne wodi be yewoasrɔ̃ nane la, woabia wo srɔ̃wo le aƒe me, elabena enye ŋukpe be nyɔnu naƒo nu le hamea me.
36 Mia gbɔe Mawu ƒe nya la dzɔ tsoa, alo miawo ɖeɖe gbɔ koe wòɖoa? 37 Ne ame aɖe susu be yenye nyagblɔɖila alo be wona gbɔgbɔ ƒe nunana ye la, ekema nelɔ̃ ɖe edzi be nya siwo ŋlɔm mele na mi la nye Aƒetɔ la ƒe sedede. 38 Ke ne ame aɖe metsɔ ɖe le eme o la, ekema womatsɔ ɖe le eya hã me o.
39 Eya ta nɔvinyewo, miyi edzi mianɔ nyagbɔgblɔɖi ƒe nunana la dim vevie, gake migade se ɖe gbegbɔgblɔ bubuwo dodo nu o. 40 Ke mina nuwo katã nayi edzi nyuie ɖe ɖoɖo nu.
15:1-58
15 Ke nɔviwo, mele ŋku ɖom nya nyui si megblɔ na mi, si hã miexɔ helé eme ɖe asi sesĩe la dzi na mi. 2 Miakpɔ ɖeɖe hã ne mielé nya nyui si megblɔ na mi la me ɖe asi sesĩe ko, negbe ɖe mieva zu xɔsetɔwo dzodzro. 3 Elabena nu gbãtɔ siwo metsɔ de asi na mi lae nye nu siwo nye hã mexɔ, be Kristo ku ɖe míaƒe nu vɔ̃wo ta le Ŋɔŋlɔawo nu; 4 eye woɖii, ɛ̃, wofɔe ɖe tsitre le ŋkeke etɔ̃a gbe le Ŋɔŋlɔawo nu; 5 eye eɖe eɖokui fia Kefas, emegbe la, Ame Wuieveawo. 6 Le ema megbe la, eɖe eɖokui fia nɔvi siwo wu alafa atɔ̃ zi ɖeka, ame siwo dometɔ akpa gãtɔ kpɔtɔ le mía dome, ke wo dometɔ aɖewo hã dɔ alɔ̃ le ku me. 7 Emegbe eɖe eɖokui fia Yakobo, eyome eɖe ɖokui fia apostoloawo katã.
8 Ke mlɔeba eɖe eɖokui fia nye hã, abe ame si ƒe ŋkeke mede hafi wodzii o ene. 9 Nyee nye suetɔ le apostoloawo dome, eye nyemedze woayɔ be apostolo o, elabena meti Mawu ƒe hame la yome. 10 Ke le Mawu ƒe amenuveve me la, mezu nu si menye egbea.
11 Gake eɖanye nyee o, eɖanye woawoe o, nu siae míeɖea gbeƒãe, eye nu siae na mieva xɔe se.
12 Ke ne wole gbeƒã ɖem be wofɔ Kristo ɖe tsitre tso ame kukuwo dome la, aleke wɔ mia dometɔ aɖewo le gbɔgblɔm be ame kukuwo ƒe tsitretsitsi aɖeke meli o? 13 Ne vavãe ame kukuwo ƒe tsitretsitsi aɖeke meli o la, ekema womefɔ Kristo ɖe tsitre o. 14 Ke ne womefɔ Kristo ɖe tsitre o la, ekema míaƒe gbeƒãɖeɖe la nye dzodzro nyateƒe, eye miaƒe xɔse hã nye dzodzro. 15 Azɔ hã, woakpɔ mí be míenye aʋatsoɖasefowo ɖe Mawu ŋu elabena míeɖia ɖase tsia tsitre ɖe Mawu ŋuti be efɔ Kristo la ɖe tsitre, evɔ ne vavãe womefɔa ame kukuwo ɖe tsitre o la, ekema mefɔe ɖe tsitre hafi o. 16 Elabena ne womafɔ ame kukuwo ɖe tsitre o la, ekema womefɔ Kristo hã ɖe tsitre o.
17 Eye ne womefɔ Kristo ɖe tsitre o la, ekema viɖe aɖeke mele miaƒe xɔse la ŋu o; miegakpɔtɔ le miaƒe nu vɔ̃wo me.
18 Ekema ame siwo dɔ alɔ̃ le ku me le Kristo me hã tsrɔ̃.
19 Ne agbe sia ɖeɖe ko mee míekpɔ mɔ na Kristo le la, ekema míaƒe nue wɔ nublanui wu.
20 Gake azɔ wofɔ Kristo ɖe tsitre tso ame kukuwo dome, eye wònye ame siwo dɔ alɔ̃ le ku me la ƒe kutsetse gbãtɔ.
21 Elabena esi wònye ame dzie ku to va ta la, ame kukuwo ƒe tsitretsitsi la hã to ame dzi va.
22 Elabena ale si ko amewo katã kuna le Adam me la, nenema kee woagbɔ agbe wo katã hã le Kristo me. 23 Ke ame sia ame le eƒe ɖoɖo nu: Kristoe nye kutsetse gbãtɔ, emegbe la, ame siwo nye Kristo la tɔ le eƒe anyinɔɣi la. 24 Azɔ nuwuwu la ava, esime wòatsɔ Fiaɖuƒe la ade asi na eƒe Mawu, si nye Fofoa, ne eɖe dziɖuɖu katã kple amegãnyenye katã kpakple ŋusẽ katã ɖa vɔ. 25 Elabena ele be wòaɖu fia va se ɖe esime Mawu natsɔ futɔwo katã ade eƒe afɔ te.
26 Futɔ mamlɛtɔ si woaɖe ɖa lae nye ku. 27 Elabena Mawu "tsɔ nuwo katã de eƒe afɔ te. " Ke esi wògblɔ be ‘wotsɔ nuwo katã de ete’ la, edze ƒãa be Ame si tsɔ nuwo katã de ete ya mele eme o.
28 Ke ne wotsɔ nuwo katã de ete vɔ la, ekema Vi la ŋutɔ hã atsɔ eɖokui ade Ame si tsɔ nuwo katã de ete la te, ale be Mawu nanye nuwo katã na ame sia ame.
29 Ne menye nenema o la, nu kae ame siwo nyrɔm wole yi ɖe ku me la awɔ? Ne womafɔ ame kukuwo ɖe tsitre kura o ɖe, ekema nu ka tae wole wo nyrɔm kple taɖodzinu ma? 30 Nu ka tae míawo hã míeɖoa afɔku me ɣesiaɣi ɖo? 31 Medzea ŋgɔ ku gbe sia gbe.
Nɔviwo, aseye si metsona le mia ta le mía Aƒetɔ Kristo Yesu me lae metsɔ le kpe ɖom nya sia dzi. 32 Ne mewɔ avu kple lã wɔadãwo le Efeso abe ame bubuwo ene ɖe, viɖe kae wònye nam? Ne womafɔ ame kukuwo ɖe tsitre o la, ekema "mina míaɖu nu, eye míano nu, elabena etsɔ míele kuku ge. " 33 Migana woaflu mi o. Hadede vɔ̃wo gblẽa nɔnɔme nyuiwo.
Nu si nèƒãna la megbɔa agbe o, negbe ɖe wòku gbã. 37 Eye nu si nèƒãna la, menye ati si amie tso eme lae nèƒãna o, ke boŋ nuku gbɔlo ko, ate ŋu anye lu alo nuku bubu ɖe sia ɖe; 38 ke Mawu naa nɔnɔmee ale si wòlɔ̃, eye wònaa nukuawo ŋutɔ ƒe nɔnɔme wo dometɔ ɖe sia ɖe.
39 Menye ŋutilãwo katãe nye ŋutilã ɖeka ƒomevi o, ke boŋ amegbetɔwo tɔ li, lãfɔnewo ƒe ŋutilã li, xewo ƒe ŋutilã li eye tɔmelãwo tɔ hã li.
40 Dziƒoŋutilãwo li, eye anyigbadziŋutilãwo hã li; ke dziƒoŋutilãwo ƒe ŋutikɔkɔe le vovo, eye anyigbadziŋutilãwo hã tɔ le vovo.
41 Ɣe ƒe ŋutikɔkɔe le vovo, ɣleti ƒe ŋutikɔkɔe le vovo, eye ɣletiviwo ƒe ŋutikɔkɔe hã le vovo; le nyateƒe me la, ɣletivi ɖe sia ɖe ƒe ŋutikɔkɔe to vovo na nɔvia tɔ.
42 Nenema kee ame kukuwo ƒe tsitretsitsi hã le.
Ne ŋutilã si míekpɔna li la, ekema gbɔgbɔŋutilã hã li. 45 Woŋlɔ ɖi be: "Ame gbãtɔ Adam zu ame gbagbe. "
Adam mamlɛtɔ zu gbɔgbɔ si naa agbe. 46 Gake menye gbɔgbɔmetɔe gbãtɔ nye o.
47 Ame gbãtɔ la tso anyigba me, eye anyi wotsɔ mèe; ame evelia ya tso dziƒo.
48 Ame siwo wowɔ kple anyi la le ko abe ame si wotsɔ anyi mè la ene; eye ame siwo le dziƒo la le ko abe ame si tso dziƒo va la ene. 49 Eye ale si ko ame si wotsɔ anyi mè la ƒe nɔnɔme le mía si la, nenema kee ame si tso dziƒo va la ƒe nɔnɔme hã anɔ mía si.
50 Ke nɔviwo, esia gblɔm mele be, ŋutilã kple ʋu mate ŋu anyi Mawu Fiaɖuƒe la dome o, eye gbegblẽ mate ŋu anyi magblemagblẽ dome o.
51 Kpɔ ɖa! Mele nya ɣaɣla kɔkɔe aɖe gblɔm na mi: Menye mí katãe adɔ alɔ̃ le ku me o, ke boŋ woatrɔ mí katã míaƒe nɔnɔme 52 enumake, le aɖabaƒoƒo ɖeka me, le kpẽkuku mamlɛa me. Elabena kpẽ la aɖi, eye woafɔ ame kukuwo ɖe tsitre magblemagblẽe, eye woatrɔ míaƒe nɔnɔme.
53 Elabena ele be nu sia, si gblẽna la, nadó magblemagblẽ, eye nu sia, si kuna la, nadó makumaku.
54 Ke ne nu sia si gblẽna la dó magblemagblẽ, eye nu sia si kuna la dó makumaku la, ekema nya si woŋlɔ ɖi la ava eme be: "Womi ku tegbee. " 55 "Ku, wò dziɖuɖu ɖe?
Ku, afi kae wò ti si nètsɔ le ame tém la le? " 56 Ti si hea ku vanɛ lae nye nu vɔ̃, eye nu vɔ̃ ƒe ŋusẽe nye Se la.
57 Ke woada akpe na Mawu be ena dziɖuɖu mí to mía Aƒetɔ Yesu Kristo dzi!
58 Eya ta nɔvinye lɔlɔ̃tɔwo, minɔ te sesĩe, maʋamaʋã, eye miwɔ geɖe le Aƒetɔ la ƒe dɔ la me ɣesiaɣi, elabena mienyae be miaƒe agbagbadzedze le Aƒetɔ la me menye dzodzro o.
16:1-24
16 Ke le nudzɔdzɔ si woaɖo ɖe ame kɔkɔeawo ŋuti la, miwɔ ɖe mɔfiame siwo mena hame siwo le Galatia la dzi. 2 Le kwasiɖa ɖe sia ɖe ƒe ŋkeke gbãtɔ dzi la, mia dometɔ ɖe sia ɖe nadzra nane ɖo le eƒe ŋutete nu, ale be mahiã be mava ɖo hafi miadzɔ nu o.
3 Ke ne meva ɖo la, madɔ ŋutsu siwo dzi mieda asi ɖo le miaƒe agbalẽawo me la be woatsɔ miaƒe dɔmenyonunana la ayi Yerusalem. 4 Gake ne esɔ be nye hã mayi la, ekema woayi kplim.
5 Ke ne metso Makedonia la, mava mia gbɔ, elabena Makedonia to ge mele; 6 eye ɖewohĩ manɔ mia gbɔ vie, alo matsi mia gbɔ le vuvɔŋɔli la gɔ̃ hã, ale be miaɖom ɖa vie ne mayi afi si wòle be magayi.
7 Nyemedi be makpɔ mi fifia ne metso eme va yina o, elabena mele mɔ kpɔm be ne Yehowa ɖe mɔ la, mava nɔ mia gbɔ vie.
8 Ke manɔ Efeso va se ɖe Pentekoste Ŋkekenyui la dzi, 9 elabena woʋu dɔwɔwɔ ƒe ʋɔtru gã aɖe nam, gake tsitretsiɖeŋula geɖewo li.
10 Ne Timoteo va ɖo la, mikpɔ egbɔ be vɔvɔ̃ nagaɖoe le mia dome o, elabena Yehowa ƒe dɔ wɔmee wòle abe nye ke ene. 11 Eya ta ame aɖeke megado vloe o.
Mikplɔe ɖo ɖa le ŋutifafa me, ne wòava gbɔnye afi sia, elabena mele eya kple nɔviawo lalam. 12 Ke le mía nɔvi Apolo ŋuti la, meɖe kuku nɛ vevie be eya kple nɔviawo nava mia gbɔ.
13 Minɔ ŋudzɔ, minɔ tsitre sesĩe le xɔse la me, miwɔ ŋutsu, misẽ ŋu.
14 Miwɔ miaƒe nuwo katã le lɔlɔ̃ me.
15 Ke mele nu xlɔ̃m mi, nɔviwo: Mienyae be Stefana ƒe aƒe lae nye kutsetse gbãtɔ le Akaya, eye wotsɔ wo ɖokuiwo ɖo anyi hena ame kɔkɔewo subɔsubɔ. 16 Miawo hã miyi edzi miabɔbɔ mia ɖokui na ame siawo tɔgbi kple ame siwo katã le asi kpem ɖe dɔa ŋu aduadu hele kutri kum.
17 Ke mekpɔ dzidzɔ le Stefana, Fortunato kple Akaiko ƒe anyinɔnɔ ŋuti, elabena esi miele afi sia o la, woxɔ ɖe mia teƒe. 18 Elabena wofa akɔ na nye gbɔgbɔ kple miawo hã mia tɔ.
Eya ta mikpɔ ŋudzedze ɖe ame siawo tɔgbi ŋu.
19 Hame siwo le Asia la do gbe na mi.
Akwila kple Priskila kpakple hame si le woƒe aƒe me la do gbe na mi vevie le Aƒetɔ la me.
20 Nɔviawo katã do gbe na mi.
Mitsɔ nugbugbɔ kɔkɔe do gbe na mia nɔewo.
21 Nye Paulo ƒe gbedoname, si metsɔ nye ŋutɔ nye asi ŋlɔ lae nye esi.
22 Ne ame aɖe melɔ̃ Aƒetɔ la o la, neɖi eŋu kpékpekpe.
Oo, mía Aƒetɔ, va! 23 Mía Aƒetɔ Yesu ƒe amenuveve nanɔ kpli mi.
24 Nye lɔlɔ̃ nanɔ kpli mi katã le Kristo Yesu me.
2 Korintotɔwo
1:1-24
1 Paulo, Kristo Yesu ƒe apostolo to Mawu ƒe lɔlɔ̃nu me, kple mía nɔvi Timoteo, le esia ŋlɔm na Mawu ƒe hame si le Korinto kple ame kɔkɔe siwo le Akaya nutoa katã me: 2 Amenuveve kple ŋutifafa si tso Mawu mía Fofo kple Aƒetɔ Yesu Kristo gbɔ la woana mi.
3 Woakafu mía Aƒetɔ Yesu Kristo ƒe Mawu, si nye Fofoa, ame si nye dɔmetɔtrɔ Fofo kple akɔfafawo katã ƒe Mawu, 4 ame si faa akɔ na mí le míaƒe tetekpɔwo katã me, ale be míato akɔfafa si míekpɔ tso Mawu gbɔ la dzi afa akɔ na ame siwo le tetekpɔ ɖe sia ɖe ƒomevi me tom la. 5 Elabena ale si ko míaƒe fukpekpewo le Kristo la ta sɔ gbɔe la, nenema kee akɔfafa si míekpɔna la hã sɔ gbɔ to Kristo dzi.
6 Ne míele tetekpɔwo me tom la, esi míedi be miakpɔ akɔfafa kple ɖeɖe tae; eye ne wofa akɔ na mí la, ale si miawo hã miakpɔ akɔfafa, be miate ŋu ado dzi le fu siwo ke míawo hã míekpena me la tae. 7 Ale mɔkpɔkpɔ si le mía si le mia ŋuti la li ke sesĩe, esi míenyae be, ale si ko miawo hã mietoa fukpekpewo me la, nenema kee woafa akɔ na miawo hã. 8 Elabena nɔviwo, míedi be xaxa si me míeto le Asia nutoa me la nanɔ manyamanya na mi o. Womimi mí ɖo wòwu tsɔtsɔ na mí ale gbegbe be míegaka ɖe edzi be míatsi agbe gɔ̃ hã o.
9 Le nyateƒe me la, míesusu be wotso kufia na mí. Eva eme alea, ale be míagaɖo dzi ɖe mía ɖokuiwo ŋu o, ke boŋ ɖe Mawu, ame si fɔa ame kukuwo ɖe tsitre la ŋu. 10 Eɖe mí tso ku ƒe ŋɔdzi gã aɖe me, eye agaɖe mí, eye míele mɔ kpɔm be agayi edzi aɖe mí.
11 Miawo hã miate ŋu akpe ɖe mía ŋu aƒo koko ɖe mía ta, ale be ame geɖewo nada akpe ɖe mía ta, le ale si wove mía nui heɖo ame geɖewo ƒe gbedodoɖa ɖe mía ta ŋu la ŋuti.
12 Elabena nu si ŋu míeƒoa adegbe lee nye esi, be míaƒe dzitsinya ɖia ɖase be míenɔ agbe le xexea me, vevietɔ le mia dome, le kɔkɔenyenye kple anukwareɖiɖi si dzea Mawu ŋu la nu, menye ɖe ŋutilã ƒe nunya nu o, ke boŋ ɖe Mawu ƒe amenuveve nu.
13 Elabena míele nya bubu aɖeke ŋlɔm ɖo ɖe mi o, negbe nu siwo miate ŋu axlẽ ase wo gɔme la ko; eye mele mɔ kpɔm be miayi edzi anɔ nu siawo gɔme sem bliboe, 14 abe ale si ko miese egɔme xoxo va se ɖe afi aɖe ene, be miatsɔ mí aƒo adegbee, abe ale si ko míawo hã míatsɔ mi aƒo adegbee le mía Aƒetɔ Yesu ƒe ŋkeke la dzi ene.
15 Eya ta esi kakaɖedzi sia su asinye ta la, meɖoe gbã be mava mia gbɔ ale be dzi nagadzɔ mi zi evelia; 16 elabena meɖoe be mava kpɔ mi ɖa ne meyina Makedonia, eye magatrɔ tso Makedonia ava mia gbɔ, eye miaɖom ɖa mayi Yudea.
Alo ɖe meɖoa tame le ŋutilã ƒe didi nu, ale be nye nyawo nyea "Ɛ̃, ɛ̃, " eye wògatrɔna zua "Ao, ao " mahã? 18 Ke esi miate ŋu aka ɖe Mawu dzi godoo ta la, nya si míegblɔ na mi la menye "ɛ̃ " ganye "ao " o.
19 Elabena Mawu ƒe Vi, Yesu Kristo, ame si woɖe gbeƒãe le mia dome to nye ŋutɔ kple Silvano kpakple Timoteo dzi la, menye "ɛ̃, " ganye "ao " o, ke boŋ "ɛ̃ " nye "ɛ̃ " le eya gome.
20 Elabena aleke gbegbee Mawu ƒe ŋugbedodowo ɖasɔ gbɔe o, wo katã nye "ɛ̃ " to eya amea dzi. Eya ta to eya amea dzi kee míegblɔa "Amen " na Mawu bena míahe ŋutikɔkɔe avɛ na Mawu.
21 Ke ame si ɖo kpe edzi be míawo kple miawo míenye Kristo tɔ, eye wòsi ami na mí lae nye Mawu. 22 Eɖo eƒe nutrenu mía ŋu hã, eye wòna nu si ava va la ƒe kpeɖodzi sue aɖe mí, si nye gbɔgbɔ la, le míaƒe dziwo me.
23 Meyɔ Mawu be wòanye ɖasefo nam be, fafam mele na mi be miagaxa nu akpa o tae nyemeva Korinto haɖe o.
24 Menye be míeɖua aƒetɔ ɖe miaƒe xɔse dzi o, ke boŋ míenye hadɔwɔlawo hena miaƒe dzidzɔ, elabena miaƒe xɔsee na miele tsitre.
2:1-17
2 Ke meɖoe be nyemagatsɔ nuxaxa ava mia gbɔ azɔ o.
2 Elabena ne mena miexa nu la, ekema ame kae gali ado dzidzɔ nam, ne menye ame si medo nuxaxa na lae oa? 3 Meŋlɔ nya mawo ɖo ɖe mi, ale be ne meva la, nyemagaxa nu le ame siwo ta wòle be makpɔ dzidzɔ ɖo hafi la ŋuti o, elabena kakaɖedzi le asinye be nu si hea dzidzɔ vanɛ nam la hea dzidzɔ vanɛ na mi katã hã.
4 Elabena xaxa kple dzi kpekpe ye na metsɔ aɖatsi geɖe ŋlɔ nu ɖo ɖe mi, menye be mana miaxa nu o, ke boŋ ne mianya lɔlɔ̃ si gbegbe le asinye na mi.
5 Ke ne ame aɖe he nuxaxa vɛ la, menye nyee wòdo nuxaxa na o, ke boŋ le mɔ aɖe nu la, mi katãe.
Ke nyemedi be nye nyawo nu nasẽ akpa o. 6 Tohehe sia si mia dometɔ akpa gãtɔ miena ŋutsu sia la sɔ gbɔ nɛ; 7 azɔ la, mitsɔe kee faa, eye mifa akɔ nɛ, ale be nuxaxa akpa nagamii o.
8 Eya ta mele nu xlɔ̃m mi be, miɖee fiae be mielɔ̃e. 9 Esia ta meŋlɔ agbalẽ ɖo ɖe mi, ne manya ne miele klalo aɖo to le nuwo katã me.
10 Ne mietsɔ ame aɖe ƒe nu si wòwɔ kee la, nye hã metsɔe kee. Le nyateƒe me la, nu sia nu si metsɔ ke (ne metsɔ nane ke) la, miaƒe viɖe tae metsɔe ke ɖo le Kristo ŋkume, 11 ale be Satana ƒe asi nagasu mía dzi o, elabena eƒe ayemɔwo mele ɣaɣla ɖe mí o.
12 Ke esi meva ɖo Troa be magblɔ Kristo la ŋu nya nyuia, eye woʋu ʋɔtru nam le Aƒetɔ la me la, 13 nye gbɔgbɔ tsi dzodzodzoe le menye, elabena nyemekpɔ nɔvinye Tito o. Eya ta meklã nusrɔ̃la siwo le afi ma hedze Makedonia mɔ.
14 Ke woada akpe na Mawu, ame si nɔa ŋgɔ na mí ɣesiaɣi le aʋadziɖuɖu ƒe gbɔlɔlɔ gã aɖe me ɖekae kple Kristo, eye wòtoa mía dzi kakaa eŋuti sidzedze ƒe ʋeʋẽ lilili le afi sia afi! 15 Elabena míenye Kristo ƒe ʋeʋẽ lilili na Mawu le ame siwo xɔm wole ɖe agbe kple ame siwo le tsɔtsrɔ̃m la dome; 16 míenye ku ƒe ʋeʋẽ si kplɔa ame yia ku me na ame siwo le tsɔtsrɔ̃m, eye míenye agbe ƒe ʋeʋẽ lilili si kplɔa ame yia agbe me na ame siwo xɔm wole ɖe agbe la.
Eye ame kae dze nyuie na nu siawo wɔwɔ? 17 Míawoe, elabena míetsɔa Mawu ƒe nya la tsaa asi abe ale si ame geɖewo wɔnɛ ene o, ke boŋ míeƒoa nu le anukwareɖiɖi me abe ame siwo Mawu dɔ ene; ɛ̃, le Mawu ŋkume, le ɖekawɔwɔ me kple Kristo.
3:1-18
3 Elabena mieɖee fia be miawoe nye Kristo ƒe agbalẽ si mí subɔlawo míeŋlɔ, menye kple agbalẽŋlɔtsi o, ke boŋ kple Mawu gbagbe la ƒe gbɔgbɔ, menye ɖe kpe ŋutɔŋutɔwo dzi o, ke boŋ ɖe esiwo nye ŋutilã dzi, ɖe dziwo dzi. 4 Kakaɖedzi sia le mía si le Mawu me to Kristo dzi.
5 Menye be míawo ŋutɔwo míedze nyuie asusu be míawo gbɔe nane tso o, ke boŋ míaƒe dzedze nyuie la tsoa Mawu gbɔ, 6 ame si na míedze nyuie be míanye nubabla yeye aɖe ƒe subɔlawo, menye se siwo woŋlɔ ɖi la tɔwo o, ke boŋ gbɔgbɔ la tɔwo; elabena se siwo woŋlɔ ɖi la tsoa kufia na ame, ke gbɔgbɔ la gbɔa agbe ame.
7 Azɔ ne Se si hea kufiatsotso vanɛ, si wotsɔ ŋɔŋlɔdzesiwo ŋlɔ ɖe kpewo dzi la, va le ŋutikɔkɔe ma gbegbe me be Israel-viwo mete ŋu kpɔ Mose ƒe mo o le ŋutikɔkɔe si dze le eƒe mo ta, evɔ wònye ŋutikɔkɔe si woava ɖe ɖa la, 8 ekema ɖe gbɔgbɔ la ƒe subɔsubɔdɔ manɔ ŋutikɔkɔe geɖe wu me oa? 9 Elabena ne ŋutikɔkɔe nɔ Se si hea fɔbubu vanɛ ŋu la, ekema ŋutikɔkɔe ka gbegbee nye esi anɔ subɔsubɔdɔ si hea dzɔdzɔenyenye vanɛ la ŋu! 10 Le nyateƒe me la, woɖe ŋutikɔkɔe ɖa le nu si wodo ŋutikɔkɔe na tsã la gɔ̃ hã ŋu, le ŋutikɔkɔe si ƒo eta sãa la ta.
11 Elabena ne nu si woava ɖe ɖa la va le ŋutikɔkɔe me la, ekema aleke gbegbe nu si anɔ anyi ya ƒe ŋutikɔkɔe alolo wue nye esi!
12 Esi mɔkpɔkpɔ sia le mía si ta la, míevo aƒo nu faa, 13 eye míawo ya míewɔa nu si Mose wɔ esi wòtsɔa motsyɔnu tsyɔa mo be Israel-viwo nagakpɔ nu si woava ɖe ɖa la ƒe nuwuwu o. 14 Ke woƒe susu wɔ dɔ̃ɔ. Elabena va se ɖe egbegbe la, ne wole nubabla xoxoa xlẽm la, motsyɔnu ma gali kokoko, elabena Kristo dzi ko wotona ɖenɛ ɖa. 15 Le nyateƒe me la, va se ɖe egbegbe la, ɣesiaɣi si woxlẽ Mose ƒe nuŋlɔɖiwo la, motsyɔnu tsyɔa woƒe dziwo dzi.
16 Ke ne wotrɔ ɖe Yehowa ŋu la, ekema woɖea motsyɔnu la ɖa.
17 Azɔ la, Yehowa nye Gbɔgbɔ; eye afi si Yehowa ƒe gbɔgbɔ le la, afi mae ablɔɖe le.
18 Eye esi mí katã míetsɔa mo siwo wometsyɔ nui o ɖea Yehowa ƒe ŋutikɔkɔe fiana abe ahuhɔ̃ewo ene ta la, wotrɔa míaƒe nɔnɔme ɖe nɔnɔme ma ke me tso ŋutikɔkɔe me yi ŋutikɔkɔe si de ŋgɔ wu me, abe ale si tututu Yehowa, Gbɔgbɔ la, wɔe ene.
4:1-18
4 Eya ta esi wokpɔ nublanui na mí hetsɔ subɔsubɔdɔ sia de asi na mí ta la, míenaa ta o. 2 Ke boŋ míegbea nu le ŋukpenanu ɣaɣlawo gbɔ, míewɔa ayemenu o, eye míetɔa tsi Mawu ƒe nya la hã o; ke boŋ le Mawu ŋkume la, míehea nyateƒea ɖe go eye míekpɔa ŋusẽ nyui ɖe amewo katã ƒe dzitsinya dzi.
3 Ke ne wotsyɔ nu nya nyui si gblɔm míele la dzi vavã la, ame siwo le tsɔtsrɔ̃m lae wotsyɔ nu edzi na, 4 ale nuɖoanyi sia ƒe mawu gbã ŋku na dzimaxɔsetɔ siawo ƒe tamesusu, ale be Kristo, si nye Mawu ƒe nɔnɔme la, ƒe ŋutikɔkɔe nya nyui la ƒe kekeli nagaklẽ na wo o.
5 Elabena míele gbeƒã ɖem mía ɖokui o, ke boŋ Yesu Kristo, be eyae nye Aƒetɔ la, eye míawo míenye miaƒe kluviwo le Yesu ta. 6 Elabena Mawu ame si gblɔ be, "Kekeli neklẽ tso viviti me " lae klẽ ɖe míaƒe dziwo me be wòana Mawu ŋuti sidzedze wɔnuku la naklẽ ɖe wo me to Kristo ƒe mo dzi.
7 Gake nu xɔasi sia le mía si le anyigoewo me, ale be ŋusẽ si gbɔ dzɔdzɔmetɔ ŋu la nanye Mawu tɔ, eye menye mía gbɔ wòatso o. 8 Womimi mí ɖo le go sia go me, ke menye ale gbegbe be míedo kpo ʋaʋã o; míetɔtɔ, ke menye be míenya nu si míawɔ kura o; 9 wotia mía yome, ke womegblẽ mí ɖi o; woxlã mí ɖe anyi, ke wometsrɔ̃ mí o.
11 Elabena mí, ame siwo le agbe la, míedzea ŋgɔ ku ɣesiaɣi le Yesu ta, ale be Yesu ƒe agbe nadze hã le míaƒe ŋutilã si kuna la ŋu. 12 Ale ku le dɔ wɔm le mía me, gake agbe le dɔ wɔm le miawo me.
13 Ke esi xɔse ma ke si ŋu woŋlɔ le be, "Mexɔe se, eya tae meƒo nu ɖo "; ƒe gbɔgbɔ le mía me ta la, míawo hã míexɔe se, eya tae míeƒoa nu ɖo, 14 elabena míenyae be Ame si fɔ Yesu ɖe tsitre la afɔ míawo hã ɖe tsitre kpe ɖe Yesu ŋu, eye wòaɖe míawo kple miawo siaa afia.
15 Elabena wowɔ nu siawo katã le mia ta, ale be amenuveve si dzi ɖe edzi la, nasɔ gbɔ ɖe edzi le ame geɖe wu ƒe akpedada ta, hena Mawu ƒe ŋutikɔkɔe.
16 Eya ta míenaa ta o, ke ne ame si míenye le gota gome le gbegblẽm hã la, kakaɖedzi li be ame si míenye le ememe ya le yeye zum gbe sia gbe. 17 Elabena togbɔ be ɣeyiɣi vi aɖe ƒe xaxa si nu mesẽ o koe wònye hã la, ehea ŋutikɔkɔe gã mavɔ si ƒoa nu sia nu ta sãsãsã la vanɛ na mí; 18 esi míenana míaƒe ŋkuwo nɔa nu siwo wokpɔna la ŋu o, ke boŋ nu siwo womekpɔna o la ŋu.
5 Elabena míenyae be ne wogbã míaƒe anyigbadzixɔ, si nye agbadɔ sia, gɔ̃ hã la, xɔ si tso Mawu gbɔ la anɔ mía si, xɔ si wometsɔ asi tu o, si li tegbee le dziƒo.
2 Le nyateƒe me la, míeŋena le xɔ sia si me míele la me, eye míele didim vevie be míado xɔ si nye mía tɔ, si tso dziƒo la, 3 ale be ne míeva doe la, míagatsi amama o. 4 Le nyateƒe me la, mí ame siwo le agbadɔ sia me la míeŋena, eye nu tea mía ŋu, elabena míedi be míaɖe esia ada ɖi o, ke boŋ be míado ekemɛa, ale be agbe nami nu si kuna la.
5 Ke ame si dzra mí ɖo na nu sia lae nye Mawu, ame si na gbɔgbɔ si nye nu si ava va la ƒe kpeɖodzi mí.
6 Eya ta dzideƒo geɖe le mía si ɣesiaɣi, eye míenya be zi ale si míaƒe aƒe kpɔtɔ le ŋutilã me la, míele Aƒetɔ la gbɔ o, 7 elabena míezɔna le xɔse me, ke menye le nukpɔkpɔ me o. 8 Ke dzideƒo geɖe le mía si, eye míedi be míakpɔtɔ anɔ ŋutilã la me o, ke boŋ míayi aɖanɔ Aƒetɔ la gbɔ. 9 Eya ta míele egbɔ loo alo míeɖale egbɔ o, míeɖoe kplikpaa be míaƒe nu nadze eŋu.
10 Elabena ele na mí katã be míado ɖe Kristo ƒe ʋɔnudrɔ̃zikpui la ŋgɔ, ale be ame sia ame naxɔ nu si wòdze na ɖe nu siwo wòwɔ le ŋutilã me la nu, eɖanye nyui alo vɔ̃ o.
11 Eya ta esi míenya ale si woavɔ̃ Aƒetɔ lae ta la, míeyia edzi fiaa nu amewo be woatrɔ susu, ke Mawu nya ame siwo míenye la nyuie.
12 Menye ɖe míegale mía ɖokuiwo kafum na mi ake o, ke boŋ míele nu si ana miatsɔ mí aƒo adegbee la nam mi, ale be miate ŋu aɖo nya ŋu na ame siwo ƒoa adegbe le gota gome ko ŋuti, ke menye le nu si le dzi me la ŋuti o.
13 Ne míaƒe tame da la, Mawu tae; ne míaƒe susu le te la, miawo tae.
14 Elabena Kristo ƒe lɔlɔ̃ la ƒonɛ ɖe mía nu, elabena nu si dzi míelɔ̃ ɖoe nye esi, be ame ɖeka ku ɖe wo katã ta; eye ale wo katã ku. 15 Eye wòku ɖe wo katã ta, ale be ame siwo le agbe la naganɔ agbe na wo ɖokuiwo azɔ o, ke woanɔ agbe na ame si ku ɖe wo ta, eye wofɔe ɖe tsitre la boŋ. 16 Eya ta tso esia dzi la, míenya ame aɖeke le ŋutilã nu o.
Ne míenya Kristo le ŋutilã nu tsã hã la, míeganyae nenema kura azɔ o.
17 Eya ta ne ame aɖe wɔ ɖeka kple Kristo la, ezu nuwɔwɔ yeye; nu xoxowo nu va yi; kpɔ ɖa, nu yeyewo va li.
18 Ke nuwo katã tso Mawu gbɔ, eya, ame si dzra mía kplii dome ɖo to Kristo dzi, eye wòtsɔ subɔsubɔdɔ si dzraa amewo kple Mawu dome ɖo la de asi na mí, 19 si nye be Mawu to Kristo dzi nɔ eya kple xexea dome dzram ɖo, ale be megabu woƒe vodadawo na wo o, eye wòtsɔ nya si dzraa eya kple amewo dome ɖo la de asi na mí.
20 Eya ta míenye amedɔdɔwo le Kristo teƒe, abe ɖe Mawu to mía dzi le kuku ɖem ene.
Abe Kristo teƒenɔlawo ene la, míeɖea kuku be: "Mina woadzra mia kple Mawu dome ɖo. " 21 Ena ame si ŋu nu vɔ̃ mele o la zu nuvɔ̃vɔsa ɖe mía ta, be to eya dzi la, míazu ame dzɔdzɔewo le Mawu ŋkume.
6:1-18
6 Esi míenye Mawu ƒe hadɔwɔlawo ta la, míele nu xlɔ̃m mi hã be miagaxɔ Mawu ƒe amenuveve la evɔ ada taɖodzinu si le eŋu ya ƒu o. 2 Elabena egblɔ be: "Meɖo to wò le amenuveɣi, eye mekpe ɖe ŋuwò le xɔxɔgbe. "
Kpɔ ɖa! Fifia koŋ ye nye amenuveɣi la. Kpɔ ɖa!
Fifiae nye xɔxɔgbe la. 3 Míewɔa naneke si azu nuɖiaɖia le mɔ aɖeke nu o, ale be woagakpɔ vodada aɖeke le míaƒe subɔsubɔdɔ la ŋu o; 4 ke boŋ míeɖea mía ɖokui fiana le mɔ sia mɔ nu be míenye Mawu ƒe subɔlawo, le dzidodo geɖe me, le xaxawo me, le hiãkamewo me, le fukpekpewo me, 5 le ƒoƒowo me, le gamenɔnɔwo me, le zitɔtɔwo me, le dɔ sesẽ wɔwɔ me, le zãdomadɔlɔ̃e me, le dɔmeɣeɣiwo me; 6 to dzadzɛnyenye me, to sidzedze me, to dzigbɔgbɔ blewu me, to dɔmenyonyo me, to gbɔgbɔ kɔkɔe me, to lɔlɔ̃ si me alakpa mele o me, 7 to nyateƒetoto me, to Mawu ƒe ŋusẽ me; to dzɔdzɔenyenye ƒe aʋawɔnu siwo le ɖusi kple mia me la me, 8 to bubudeameŋu kple bubumadeameŋu me, to nya vɔ̃ kple nya nyui gbɔgblɔ tso mía ŋu me. Wobua mí ameblelawoe, evɔ nyateƒetɔwoe míenye, 9 wobua mí abe ame siwo womedze sii o ene, evɔ wodze si mí hafi, wobua mí abe ame siwo le kukum ene, gake kpɔ ɖa, míele agbe, wohe to na mí, gake wometsɔ mí de asi na ku o, 10 wobua mí abe ame siwo le nu xam ene, gake míekpɔa dzidzɔ ɣesiaɣi, abe ame dahewo ene, gake míenaa ame geɖewo zua kesinɔtɔwo, abe ame siwo si naneke mele o ene, evɔ nuwo katã le mía si hafi.
11 Míeke nu gblɔ nya sia nya na mi, Korintotɔwo, eye míeʋu míaƒe dziwo na mi gbadzaa.
12 Míexaxa le míaƒe lɔlɔ̃ na mi me o, ke boŋ miawoe xaxa le miaƒe lɔlɔ̃ na mí me.
13 Eya ta mele nu ƒom na mi abe vinyewo ene be, nu si miawɔ atsɔ aɖo eteƒee nye be, miawo hã miʋu miaƒe dziwo me gbadzaa na mí.
Alo ɖekawɔwɔ kae le kekeli kple viviti dome? 15 Azɔ hã, ɖekawɔwɔ kae le Kristo kple Belial dome? Alo kadodo kae le xɔsetɔ kple dzimaxɔsetɔ dome? 16 Eye ɖekawɔwɔ kae le Mawu ƒe gbedoxɔ kple trɔ̃wo dome? Elabena Mawu gbagbe la ƒe gbedoxɔ míenye; abe ale si Mawu gblɔe ene be: "Manɔ wo dome, eye mazɔ wo dome, manye woƒe Mawu, eye woanye nye dukɔ. " 17 "‘Eya ta mido go le wo dome, eye miɖe mia ɖokui ɖa,’ Yehowa ye gblɔe, ‘eye midzudzɔ asikaka nu makɔmakɔ la ŋu’ "; "‘eye maxɔ mi.’ " 18 "‘Eye manye mia fofo, eye mianye vinyeŋutsuwo kple vinyenyɔnuwo,’ Yehowa Ŋusẽkatãtɔ lae gblɔe. "
7:1-16
7 Esi ŋugbedodo siawo le mía si ta la, lɔlɔ̃tɔwo, mina míakɔ mía ɖokui ŋu tso ŋutilã kple gbɔgbɔ ƒe ɖiƒoƒo sia ɖiƒoƒo me, eye míanɔ kɔkɔe geɖe wu le mawuvɔvɔ̃ me.
2 Mikɔ dzi me ɖe mía ŋu.
Míeda vo ɖe ame aɖeke ŋu o, míegblẽ nu le ame aɖeke ŋu o, míeba ame aɖeke o. 3 Nyemele esia gblɔm be mabu fɔ mi o.
5 Le nyateƒe me la, esi míeva ɖo Makedonia la, míaƒe ŋutilã mekpɔ gbɔdzɔe aɖeke o, ke boŋ woyi edzi wɔ fu mí le mɔ sia mɔ nu ʋiʋliwo nɔ egodo, vɔvɔ̃ nɔ ememe. 6 Ke Mawu, ame si faa akɔ na ame siwo ƒo dzi ɖe le la, na Tito ƒe vava fa akɔ na mí. 7 Eye menye eƒe vava la ɖeɖe koe o, ke ale si miena eƒe dzi dze eme hãe, elabena eva gblɔ ale si miedi vevie be yewoakpɔm, ale si miele nu xam ɖe tanye, kple ale si mietsɔ ɖe le eme nam vevie la nam; eye esia na megakpɔ dzidzɔ geɖe wu. 8 Elabena ne nye agbalẽa na miexa nu hã la mevem o. Ne evem gbã hã la, (mekpɔe be agbalẽ ma do nuxaxa na mi, gake ɣeyiɣi vi aɖe koe), 9 azɔ mele dzidzɔ kpɔm, menye esi wòdo nuxaxa na mi ta o, ke esi wòna miexa nu hena dzimetɔtrɔ ta boŋ.
Elabena ena miexa nu le Mawu me, ale be míegblẽ naneke le mia ŋu o. 10 Elabena mawumenuxaxa nana wotrɔa dzi me hena ɖeɖekpɔkpɔ, eye esia mevea ame o; ke xexe sia ƒe nuxaxa hea ku vanɛ.
11 Mikpɔ nu si gbegbe do tso miaƒe mawumenuxaxa me la ɖa, ɛ̃, ena miekɔ mia ɖokui ŋu, ɛ̃, ena mielé fu nu manyomanyo, ɛ̃, ena vɔvɔ̃ ɖo mi, ɛ̃, ena didi vevie nɔ mia me, ɛ̃, ena mietsɔ dzo ɖe nu ŋu, ɛ̃ ena mieɖɔ nu si gblẽ la ɖo!
Mieɖee fia le go sia go me be yewole dzadzɛ le nya sia me. 12 Togbɔ be meŋlɔ agbalẽ na mi hã la, menye ame si da vo alo ame si ŋu woda vo ɖo tae meŋlɔe ɖo o, ke boŋ be miaƒe veviedodo le mía ŋuti la nadze ƒãa le mia dome le Mawu ŋkume.
13 Esia tae wofa akɔ na mí ɖo. Ke hekpe ɖe míaƒe akɔfafa sia ŋu la, míegakpɔ dzidzɔ geɖe wu le dzidzɔ si Tito kpɔ la ta, elabena mi katã miena eƒe gbɔgbɔ kpɔ dzidzeme. 14 Ne meƒo adegbe le mia ŋu le eŋkume la, mezu ŋukpe nam o; ke boŋ ale si nya siwo katã míegblɔ na mi nye nyateƒe la, nenema kee ale si metsɔ mi ƒo adegbee na Tito la hã nye nyateƒe.
15 Eye miaƒe nu léa dzi nɛ geɖe wu ne eɖo ŋku mi katã miaƒe toɖoɖo kple ale si mietsɔ vɔvɔ̃ kple dzodzo nyanyanya xɔe la dzi.
16 Dzi le dzɔyem be le mɔ sia mɔ nu la, dzi ate ŋu aɖo ƒonye le mia ta.
8:1-24
8 Ke nɔviwo, míedi be míana mianya ale si Mawu ve hame siwo le Makedonia la nui. 2 Esi wonɔ dodokpɔ gã si me wokpe fu le vevie me tom la, wotsɔ dzidzɔ manyagblɔ na nu faa togbɔ be woda ahe ŋutɔ hã, si wɔe be woƒe dɔmenyonyo la ɖe dzesi. 3 Elabena wowɔ esia le woƒe ŋutete nu, ɛ̃, mele ɖase ɖim be, wowɔe wògbɔ woƒe ŋutete ŋu gɔ̃ hã, 4 esi wotso le wo ɖokui si ɖe kuku na mí vevie be míana mɔnukpɔkpɔ yewo yewoana nu dɔmenyotɔe, eye yewoakpɔ gome le kpekpeɖeŋunana ƒe subɔsubɔdɔ si wɔm wole na ame kɔkɔewo la me. 5 Eye menye ale si míekpɔ mɔ nɛ la ɖeɖe ko o, ke boŋ wotsɔ wo ɖokuiwo na Aƒetɔ la gbã, kple míawo hã to Mawu ƒe lɔlɔ̃nu me. 6 Esia ta míede dzi ƒo na Tito be, esi wònye eyae dze dɔ sia gɔme le mia dome ta la, eya ke nawu miaƒe dɔmenyonunana la nu ƒoƒo ƒu nu.
7 Ke ale si miegba go le nuwo katã me, le xɔse kple nya kple sidzedze kple veviedodo katã kpakple lɔlɔ̃ si míeɖe fia mi me la, migba go hã le dɔmenyonunana sia me.
8 Nyemele egblɔm abe se demee mele na mi ene o, ke boŋ be mianya ale si ame bubuwo le vevie dom nu, eye be mado miaƒe lɔlɔ̃ ƒe vavãnyenye akpɔ. 9 Elabena mienya mía Aƒetɔ Yesu Kristo ƒe amenuveve la be, togbɔ be kesinɔtɔ wònye hã la, eva zu ame dahe le mia ta, ale be miato eƒe ahedada me azu kesinɔtɔwo. 10 Eye mele susu aɖe dom ɖa le esia ŋu: Esia aɖe vi na mi, elabena ƒe ɖekae nye esia la, menye ɖe miedze dɔ sia wɔwɔ gɔme ko o, ke didia nɔ mia me hã ɖe ewɔwɔ ŋu.
11 Ke azɔ la, miwu nu si gɔme miedze la nu, ale be ale si ko ewɔwɔ ƒe didia le mia me vevie la, miawu enu hã le nu siwo le mia si la nu. 12 Elabena ne didia nya li ko la, wokpɔa ŋudzedze ɖe eŋu le nu si le ame si la nu, menye le nu si mele ame si o la nu o.
13 Nyemedi be wòanɔ bɔbɔe na ame bubuwo, gake wòasesẽ na miawo ya o; 14 ke boŋ be nuwo nasɔ pɛ, eye miaƒe nu siwo gbɔ edzi fifia la, nakpɔ woƒe hiahiã gbɔ na wo, ale be woawo hã ƒe nu siwo gbɔ edzi la, nakpɔ nu siwo hiã mi la gbɔ, ne nuwo nada asɔ. 15 Abe ale si woŋlɔe ɖi ene be: "Ame si si geɖe le la mekpɔe wògbɔ edzi o, eye ame si si nu ʋɛ le la tɔ mele ʋɛ akpa o. "
16 Ke woada akpe na Mawu be wòdee Tito hã ƒe dzi me be wòado vevie nu nenema ke ɖe mia ta; 17 elabena le nyateƒe me la, ewɔ nu abe ale si míede dzi ƒo nɛ ene, ke esi wònye eƒe didi vevie xoxo ta la, etso le eɖokui si dze mɔ gbɔna mia gbɔ.
18 Ke míele nɔviŋutsu aɖe, si wokafuna le hameawo katã me le nya nyuia ta la, dɔm ɖa kpe ɖe eŋu. 19 Menye ema ɖeɖe koe o, ke boŋ hameawo tiae hã be wòanye míaƒe mɔzɔhati esi míele dɔmenyonunana ƒe dɔ sia ŋu nyawo gbɔ kpɔm hena Aƒetɔ la ƒe ŋutikɔkɔe, ne wòaɖee afia be míele klalo be míana kpekpeɖeŋu. 20 Ale be ame aɖeke nagakpɔ vodada le mía ŋu le lɔlɔ̃nu faa nunana gbogbo sia ŋuti dɔwɔwɔ me o. 21 Elabena ‘míekpɔa nuwo katã gbɔ le anukwareɖiɖi me, menye le Yehowa ŋkume ɖeɖe ko o, ke le amegbetɔwo ŋkume hã.’
22 Azɔ hã, míele mía nɔvi si míedo kpɔ enuenu, eye míekpɔe be edoa vevie nu le nu geɖewo me la dɔm kpe ɖe wo ŋu, eye azɔ egale vevie dom nu wu le ale si gbegbe wòka ɖe mia dzii la ta.
23 Ke ne ame aɖe bia nya tso Tito ŋu la, nye zɔhɛ kple hadɔwɔlae wònye le miaƒe nyonyo ta; alo ne ame aɖe bia nya tso mía nɔviŋutsuawo ŋu la, hameawo ƒe apostolowo kple Kristo ƒe ŋutikɔkɔe wonye.
24 Eya ta miɖe miaƒe lɔlɔ̃ fia wo eye miana hameawo nakpɔ nu si ta míetsɔa mi ƒoa adegbee ɖo.
9:1-15
9 Ke mekpɔe be mehiã be maŋlɔ nu ɖo ɖe mi tso subɔsubɔdɔ si woawɔ na ame kɔkɔewo la ŋu hafi o, 2 elabena menya be didia le mia me be miawɔe, eye metsɔ esia le adegbe ƒom le mia ŋuti na Makedoniatɔwo, be ƒe ɖekae nye esia si nɔvi siwo le Akaya la le klalo xoxo, eye miaƒe veviedodo nu de dzo wo dometɔ akpa gãtɔ me.
3 Ke mele nɔviawo dɔm ɖa, ale be adegbe si míeƒona le mia ŋu la nagazu dzodzro le nya sia me o, eye be mianɔ klalo ŋutɔŋutɔ abe ale si megblɔe ene. 4 Ne menye nenema o la, ne mía kple Makedoniatɔwo míava ɖo, evɔ woakpɔe be miele klalo o la, ŋu akpe mí le ale si gbegbe míeka ɖe mia dzii la ta; nyemedi be maƒo nu tso ŋu si akpe miawo ya ŋu o. 5 Eya ta mekpɔe be ehiã be made dzi ƒo na nɔviawo be woado ŋgɔ ava mia gbɔ, ne woaƒo nunana gbogbo siwo ŋugbe miedo xoxo la nu ƒu ɖi, ale be wòanye nu siwo miena tso dzi me faa, ke menye ɖe wozi mia dzi hafi o.
6 Ke le esia gome la, ame si ƒã nu ʋɛ la, aŋe nu ʋɛ, eye ame si ƒã nu wòsɔ gbɔ la, aŋe nu wòasɔ gbɔ.
9 (Abe ale si woŋlɔe ɖi ene be: "Eʋua asi me, enaa nu ame dahewo. Eƒe dzɔdzɔenyenye li tegbee. " 10 Ke Ame si naa nuku nuƒãla kple nuɖuɖu amewo la ana nuku si mieƒãna la nasɔ gbɔ ɖe edzi na mi, eye wòana miaƒe dzɔdzɔenyenye ƒe kutsetse nasɔ gbɔ ɖe edzi.) 11 Le nuwo katã me la, wonana miezua kesinɔtɔwo be miate ŋu anyo dɔme le nu sia nu me, ale be nu siwo mienana amewo to mía dzi nawɔe be woada akpe na Mawu; 12 elabena kpekpeɖeŋunana ƒe dutoƒo subɔsubɔdɔ sia menye be wòakpɔ ame kɔkɔewo ƒe hiahiãwo gbɔ na wo nyuie ko o, ke be wòana woada akpe geɖe na Mawu hã. 13 Le kpeɖodzi si kpekpeɖeŋunana ƒe subɔsubɔdɔ sia nana ta la, wokafua Mawu elabena mienana Kristo la ŋuti nya nyui la kpɔa ŋusẽ ɖe mia dzi abe ale si mieʋua eme le dutoƒo ene, eye mienaa nu woawo kple ame bubuwo katã dɔmenyotɔe. 14 Eye wole kokoƒoƒo dzi ɖe mia ta, eye wole mia susum vevie le Mawu ƒe amenuveve geɖe si wòna mi la ta.
15 Woada akpe na Mawu le eƒe nunana faa si wu gbɔgblɔ la ta.
10:1-18
10 Ke nye Paulo, metsɔ tufafa kple dɔmenyo si Kristo ɖe fia la le nu xlɔ̃m mi, nye ame si dzena ame beli ne mele mia ŋkume, gake menye dzinɔameƒotɔ ne nyemele mia gbɔ o. 2 Mele kuku ɖem be ne meva mia gbɔ la, mahiã be mawɔ nu dzideƒotɔe aɖe afɔ sesẽ aɖewo abe ale si mesusui ene ɖe ame siwo bua mí be míezɔna le ŋutilã nu la ŋu o. 3 Elabena togbɔ be míenye ŋutilãwo hã la, míewɔa aʋa le ŋutilã nu o.
4 Elabena míaƒe aʋawɔnuwo menye ŋutilã me tɔwo o, ke boŋ woƒe ŋusẽ tso Mawu gbɔ, be míatsɔ amu nu siwo li ke sesĩe la aƒu anyi. 5 Elabena míele tamebubuwo kple nu kɔkɔ sia nu kɔkɔ, si xea mɔ ɖe Mawu ŋuti sidzedze nu la mum ƒu anyi, eye míeɖea aboyo tamesusu ɖe sia ɖe be míana wòaɖo to Kristo la. 6 Eye míele dzadzraɖoɖi be, ne mienya ɖee fia be yewonye toɖolawo bliboe ko la, míahe to na ame sia ame si gbe toɖoɖo.
7 Mieléa ŋku ɖe nuwo ŋu le ale si wodzena le gota gomee nu.
Ne ame aɖe ka ɖe eɖokui dzi be yenye Kristo tɔ la, nebu nyateƒenya sia hã ŋu: Ale si ko wònye Kristo tɔ la, nenema kee míawo hã míenye etɔe.
8 Elabena ne maƒo adegbe wòagbɔ eme vie wu ale si dze le ŋusẽ si Aƒetɔ la tsɔ na mí be míatsɔ atu mi ɖo, ke menye be míatsɔ agblẽ nu le mia ŋu o ŋuti hã la, nyemaɖu ŋukpe o. 9 Elabena nyemedi be wòanɔ abe ɖe metsɔ nye agbalẽwo le vɔvɔ̃ dom na mi ene o. 10 Elabena wogblɔna be: "Eƒe agbalẽwo kpena, eye ŋusẽ le wo ŋu, ke ne eya ŋutɔ le afi sia la, edzena ame beli, eye eƒe nyawo mele ɖeke me o. " 11 Nenem me ma nanyae be, nya siwo míegblɔna le míaƒe agbalẽwo me ne míele mia gbɔ o la, nu mawo kee míawɔ ne míele mia gbɔ.
12 Elabena míete kpɔ be míabu mía ɖokui ɖe ame aɖewo dome, alo atsɔ mía ɖokui asɔ kple ame siwo kafua wo ɖokui la o. Gake esi wotsɔa wo ɖokui dzidzea wo ɖokui, eye wotsɔa wo ɖokui sɔna kple wo ɖokui la, womenyaa nu o.
13 Ke hã, míeƒoa adegbe le dɔ si wowɔ le míaƒe liƒo godo la ŋu o, ke boŋ le liƒo si Mawu ɖo na mí la me, si de keke mia gbɔ ke.
14 Nyateƒee, menye ɖe míegbɔ míaƒe liƒo ŋu esi míeva mia gbɔ tsã abe ɖe míaƒe liƒo meɖo mia gbɔ o ene o, elabena míawoe nye ame gbãtɔ siwo tsɔ Kristo la ŋuti nya nyuia va keke mia gbɔ ke. 15 Ao, menye ame bubu ƒe agbagbadzedze le míaƒe liƒo godo ye míetsɔ le adegbe ƒom o, ke boŋ míele mɔ kpɔm be, esi miaƒe xɔse le sesẽm ɖe edzi la, miava kpɔe be dɔ si míewɔ la ava dzi ɖe edzi. Ekema míagawɔ dɔ gã geɖe awu, 16 be míagblɔ nya nyui la agbɔ mia ŋu ayi dukɔ bubuwo me, ale be míagaƒo adegbe le ame bubu ƒe nuto me, afi si wowɔ dɔ le xoxo la o.
17 "Ke boŋ ame si ƒoa adegbe la, neƒo adegbe le Yehowa me. " 18 Elabena menye ame si kafua eɖokui la ŋue wokpɔa ŋudzedze ɖo o, ke ame si Yehowa kafuna la boŋ.
11:1-33
11 Madi be miagbɔ dzi ɖi atsɔ nye nya siwo dze bometsinyawoe la.
Le nyateƒe me la, miele dzi gbɔm ɖi hã xoxo! 2 Elabena metsɔ mawumeŋuʋaʋã le ŋu ʋãm ɖe mia nu, elabena nye ŋutɔe do mia ɖeɖe ŋugbe na ŋutsu ɖeka, be matsɔ mi ana Kristo la abe ɖetugbui leaƒe dzadzɛ ene.
3 Ke mele vɔvɔ̃m be le mɔ aɖe nu la, ale si da la tsɔ eƒe ayedzedze ble Xawa la, ɖewohĩ woagblẽ miaƒe susu be miate ɖa tso anukwareɖiɖi kple dzadzɛnyenye si Kristo la dze na la gbɔ.
4 Elabena ne ame aɖe va ɖe gbeƒã Yesu bubu aɖe si to vovo na esi míeɖe gbeƒãe, alo miexɔ gbɔgbɔ bubu aɖe si to vovo na esi miexɔ, alo nya nyui bubu aɖe si to vovo na esi miexɔ la, enɔa bɔbɔe na mi be miado dzi axɔ ame ma.
5 Elabena nyemesusu be miaƒe apostolo deŋgɔawo nyo wum le nu ɖeka pɛ hã me o.
6 Ke ne nyemebi le nuƒoƒo me o hã la, nyemele nenema le sidzedze ya me o; ke boŋ míena esia dze ƒãa na mi le mɔ sia mɔ nu le nuwo katã me.
7 Alo nu vɔ̃e wònye mewɔ be mebɔbɔ ɖokuinye, ne woado mi ɖe dzi, esi megblɔ Mawu ŋuti nya nyui la na mi dzidzɔtɔe naneke maxɔmaxɔea? 8 Magblɔ be meba hame bubuwo esi melɔ̃ xɔ woƒe nunanawo, ale be masubɔ mi. 9 Evɔ esi menɔ mia gbɔ, eye nu hiãm la, nyemezu agba na mia dometɔ aɖeke o, elabena nɔvi siwo tso Makedonia va la na nu siwo hiãm la wòsɔ gbɔ.
10 Zi ale si Kristo ƒe nyateƒea le menye la, nyemadzudzɔ esia tsɔtsɔ aƒo adegbee le Akaya nutoawo me o.
11 Le susu ka ta? Esi nyemelɔ̃ mi o taea?
Mawu nyae be melɔ̃ mi.
12 Ke nu si wɔm mele la, mayi edzi awɔe, ale be mana ame siwo le mɔnu dim be amewo nakpɔ be yewosɔ kpli mí le ɖoƒe sia la ƒe adegbeƒoƒo nu natsi.
13 Elabena nenem me siawo nye aʋatso apostolowo, dɔwɔla siwo blea ame, eye wowɔa wo ɖokuiwo abe Kristo ƒe apostolowo ene. 14 Eye esia mewɔ nuku o, elabena Satana ŋutɔ hã wɔa eɖokui abe kekeli ƒe dɔla ene. 15 Eya ta ne eƒe subɔlawo hã wɔa wo ɖokuiwo abe subɔla dzɔdzɔewo ene la, mewɔ nuku kura o. Ke woƒe nuwuwu anɔ ɖe woƒe dɔwɔwɔwo nu.
16 Megale egblɔm ake be: ame aɖeke megabum bometsilae o.
Gake ne nenemae miebui hã la, ekema mixɔm abe bometsila ene faa, ale be nye hã maƒo adegbe vie.
17 Nya si gblɔm mele fifia la, nyemele egblɔm le kpɔɖeŋu si Aƒetɔ la ɖo la nu o, ke boŋ abe bometsila ene, abe adegbeƒola si ka ɖe eɖokui dzi ŋutɔ ene.
18 Esi ame geɖewo le adegbe ƒom le ŋutilã nu ta la, nye hã maƒo adegbe. 19 Esi mienye "nugɔmeselawo " ŋutɔ ta la, miedoa dzi xɔa bometsilawo dzidzɔtɔe. 20 Le nyateƒe me la, ne ame aɖe wɔ mi kluvii, ne ame aɖe ba mi xɔ miaƒe nunɔamesi, ne ame aɖe xɔ nu si le mia si la sesẽe, ne ame aɖe do eɖokui ɖe dzi ɖe mia ŋu, eye ne ame aɖe ƒo mo gbɔ na mi la, miedoa dzi tsɔnɛ.
21 Enye ŋukpe na mí be magblɔ nya sia, elabena awɔ na mi be míewɔa nu abe ame siwo gbɔdzɔ ene.
Israel-viwoe wonyea? Eyae nye hã menye. Abraham ƒe dzidzimeviwoe wonyea?
Eyae nye hã menye. 23 Kristo ƒe subɔlawoe wonyea? Mele eŋu ɖom abe ame si ƒe tame da ene be, menyee wu wo: mewɔ dɔ geɖe wu, menɔ gaxɔ me zi geɖe wu, zi ale si woƒom la mele xexlẽ me o, eye meɖo kudo nu zi geɖe.
24 Zi gbɔ zi atɔ̃ sɔŋ Yudatɔwo ƒom ƒoƒo blaene, ɖeka koe do le eme, 25 zi etɔ̃ woƒom kple ati, zi ɖeka woƒu kpem, menɔ tɔdziʋu me wògbã zi etɔ̃, metsi atsiaƒu dzi zã blibo ɖeka kple ŋkeke blibo ɖeka; 26 mezɔ mɔ enuenu, meɖo ŋɔdzi me le tɔsisiwo dzi, meɖo ŋɔdzi me le adzodalawo si me, meɖo ŋɔdzi me le nye ŋutɔ nye dukɔmeviwo dome, meɖo ŋɔdzi me le dukɔwo dome, meɖo ŋɔdzi me le du me, meɖo ŋɔdzi me le gbedzi, meɖo ŋɔdzi me le atsiaƒu dzi, meɖo ŋɔdzi me le aʋatsonɔviwo dome; 27 le agbagbadzedze kple kutrikuku me, le zãdomadɔlɔ̃e zi geɖe me, le dɔwuame kple tsikɔwuame me, le numakpɔɖui zi geɖe me, le vuvɔ kple amamanɔnɔ me.
28 Hekpe ɖe nu siawo, siwo tso gota ŋu la, nane tena ɖe dzinye gbe sia gbe, eyae nye dzimaɖitsitsi ɖe hameawo katã ŋu.
Ame ka nue woɖia, eye meku dzi nam o? 30 Ne maƒo adegbe la, ekema maƒo adegbe le nu siwo me megbɔdzɔ le la ŋuti.
31 Aƒetɔ Yesu ƒe Mawu, si nye Fofoa, Ame si wòle be woakafu yi mavɔmavɔ me la, nyae be nyemele aʋatso kam o. 32 Le Damasko la, nutodziɖula si le fia Areta te la nɔ Damaskotɔwo ƒe dua ŋu dzɔm, be yealém, 33 ke wotsɔm de kusi me ɖiɖi ɖe anyi to fesre aɖe si le glia ŋu la me, eye medo le eƒe asi me.
12 Ele be maƒo adegbe. Togbɔ be maɖe vi aɖeke o hã, matrɔ ɖe Aƒetɔ la ƒe ŋutega wɔnukuwo kple nyaɖeɖefiawo ŋu.
2 Menya ame aɖe si nye Kristo ƒe nusrɔ̃la, ƒe wuienee nye esia si wokɔe yi dziƒo etɔ̃lia ŋutilã mee wònɔ alo menye ŋutilã mee wònɔ o, nyemenya o; Mawue nya. 3 Ɛ̃, menya ame ma ŋutilã mee wònɔ alo menye ŋutilã mee wònɔ o, nyemenya o; Mawue nya 4 wokɔe yi paradiso me, eye wòse nya siwo mele gbɔgblɔ me o, eye womeɖe mɔ na ame be wòagblɔ o.
5 Maƒo adegbe le nenem me sia ŋu, ke nyemaƒo adegbe le ɖokuinye ŋu o, negbe le nye gbɔdzɔgbɔdzɔwo ŋu ko.
6 Elabena ne medi be maƒo adegbe hã la, nyemazu bometsila o, elabena nyateƒee mato. Ke nyemeƒoa adegbe o, ale be ame aɖeke nagakafum wu ale si wòkpɔam, alo le nya siwo wòsena le nunye la nu o, 7 eye woagakafum le nyaɖeɖefia wɔnuku siwo mexɔ dzaa ko ta o.
Eya ta be magado ɖokuinye ɖe dzi akpa o la, ŋù aɖe le nye ŋutilã me, abe Satana ƒe dɔla ene, si le fu wɔmem, ale be magado ɖokuinye ɖe dzi akpa o.
8 Meɖe kuku na Aƒetɔ la vevie zi etɔ̃ le esia ŋuti be wòadzo le dzinye. 9 Gake egblɔ nam be: "Nye amenuveve sɔ gbɔ na wò, elabena nye ŋusẽ zua blibo le wò gbɔdzɔgbɔdzɔ me. "
Eya ta matsɔ dzidzɔ aƒo adegbe le nye gbɔdzɔgbɔdzɔwo ŋu boŋ, ale be Kristo la ƒe ŋusẽ nanɔ dzinye abe agbadɔ ene.
10 Eya ta mekpɔa dzidzɔ le gbɔdzɔgbɔdzɔwo me, le dzudzuwo me, le hiãkamewo me, le yometitiwo kple xaxawo me, le Kristo ta.
Elabena ne megbɔdzɔ la, ekema mesẽa ŋu. 11 Mezu bometsila.
Miawoe na, elabena ɖe wòle be miakafum hafi.
Elabena ne nyemenye naneke o hã la, miaƒe apostolo deŋgɔawo menyo wum le nu ɖeka pɛ hã me o.
12 Le nyateƒe me la, meɖe dzesi siwo ɖo kpe edzi be apostoloe menye la fia mi le dzidodo geɖe me, tsɔ kpe ɖe nukunuwo, dzesiwo kple ŋusẽdɔwo ŋu.
13 Elabena nu ka mee meve hame susɔeawo nu le wu mi? Eya koe nye be, nyemezu agba na miawo ya o.
Mitsɔ vodada sia kem faa. 14 Kpɔ ɖa!
Zi etɔ̃liae nye esia medzra ɖo be mava mia gbɔ, eye nyemava azu agba na mi o.
15 Ke nye la, adzɔ dzi nam be mazã nye nuwo katã, eye woazãm bliboe, ɖe mia ta.
Ne melɔ̃ mi geɖe wu la, ɖe wòle be miawo ya miaƒe lɔlɔ̃ nam dzi naɖe akpɔtɔa? 16 Ke aleke kee wòɖale o, nyemezu agba na mi o.
Gake miegblɔna be "ayetɔe " menye eye meto "amefuflu " dzi lé mi. 17 Ðe meto ame siwo medɔ ɖo ɖe mi la dometɔ aɖe dzi di viɖe le mia ŋua? 18 Mede dzi ƒo na Tito be wòava mia gbɔ, eye medɔ nɔvi aɖe kpe ɖe eŋu. Ðe Tito va di viɖe aɖe le mia ŋua? Menye nɔnɔme ɖekae nye kplii míeɖe fia oa?
Menye afɔɖoƒe ɖeka ma ke mee míezɔ le oa? 19 Ðe miele susum le ɣeyiɣi siawo katã me be mía ɖokui ta ko ʋlim míele le mia gbɔa?
Ke lɔlɔ̃tɔwo, nu siwo katã míewɔna la, miaƒe tutuɖo tae. 20 Elabena mele vɔvɔ̃m be le mɔ aɖe nu ne meva la, ɖewohĩ nyemakpɔ mi abe ale si madi ene o, eye be nyemanɔ na mi abe ale si miadi ene o, ke boŋ be dzre, ŋuʋaʋã, dzikudodowo, nyahehewo, ameŋugbegblẽwo, sakplisasawo, ɖokuidodoɖedziwo, kple masɔmasɔwo anɔ anyi le mɔ aɖe nu. 21 Ðewohĩ ne megava la, nye Mawu abɔbɔm ɖe anyi le mia ŋkume, eye maxa nu le ame siwo wɔ nu vɔ̃ tsã evɔ wo dometɔ geɖe metrɔ dzi me le woƒe makɔmakɔnyenye, gbɔdɔdɔ manɔsenu kple ŋukpenanuwɔwɔ dzimesesẽtɔe me o la ta.
13 Zi etɔ̃liae nye esia si megbɔna mia gbɔ. "Le ɖasefo eve alo etɔ̃ ƒe ɖaseɖiɖi nu la, woaɖo kpe nya sia nya dzi. " 2 Togbɔ be nyemele mia gbɔ fifia o hã, ɖeko wòle abe mele mia gbɔ zi evelia ene, eye mele nu xlɔ̃m ame siwo wɔ nu vɔ̃ tsã, kple ame susɔewo katã hã do ŋgɔ, be ne megava ake la, nyemakpɔ nublanui na wo o, 3 elabena miele kpeɖodzi dim si afia be Kristo le nu ƒom to dzinye vavã, Kristo si megbɔdzɔ le nuwɔwɔ kpli mi me o, ke boŋ wòsẽa ŋu le mia dome. 4 Elabena nyateƒee wònye be wohee ɖe ati ŋu le gbɔdzɔgbɔdzɔ ƒe nɔnɔme si me wònɔ ta, gake ele agbe le Mawu ƒe ŋusẽ ta. Nyateƒee, míawo hã míegbɔdzɔ abe ale si eya hã nɔ nɔnɔme sia me tsã ene, gake míanɔ agbe kplii le Mawu ƒe ŋusẽ si wòɖe fia mi la ta.
5 Minɔ mia ɖokui dom kpɔ be miele xɔse la me hã; minɔ mia ɖokui me dzrom kpɔ ne mianya ame siwo ƒomevi mienye.
Negbe ɖe womekpɔ ŋudzedze ɖe mia ŋu o. 6 Mele mɔ kpɔm vavã be miava kpɔe adze sii be, menye ame siwo ŋu womekpɔ ŋudzedze ɖo o lae míenye o.
7 Ke míedoa gbe ɖa na Mawu be miagawɔ nu gbegblẽ aɖeke o, menye be míawo míadze ame siwo ŋu wokpɔ ŋudzedze ɖo o, ke boŋ be miawɔ nu si nyo, ne míawo míedze ame siwo ŋu womekpɔ ŋudzedze ɖo o hã.
8 Elabena míate ŋu awɔ naneke ɖe nyateƒe la ŋu o, negbe nu si ade nyateƒe la dzi ko. 9 Vavãe, ne míawo míegbɔdzɔ gake miawo miesẽ ŋu la, edzɔa dzi na mí.
Eye esiae míedoa gbe ɖa biana, be woaɖɔ mi ɖo. 10 Esia tae mele nya siawo ŋlɔm togbɔ be nyemele mia gbɔ o hã, ale be ne mele mia gbɔ la, nye asi nagasẽ ɖe mia dzi le ŋusẽ si Aƒetɔ la nam be matsɔ atu ame ɖo, ke menye be matsɔ agblẽ nu le ame ŋu o, la zazã me o.
11 Mlɔeba la, nɔviwo, miyi edzi mianɔ dzidzɔ kpɔm, mina woanɔ mia ɖɔm ɖo, woanɔ akɔ fam na mi, miaƒe tamesusu nanɔ ɖeka, minɔ anyi le ŋutifafa me; eye lɔlɔ̃ kple ŋutifafa ƒe Mawu la anɔ anyi kpli mi.
12 Mitsɔ nugbugbɔ kɔkɔe do gbe na mia nɔewo.
13 Ame kɔkɔewo katã do gbe na mi.
14 Mía Aƒetɔ Yesu Kristo ƒe amenuveve kple Mawu ƒe lɔlɔ̃ kpakple gbɔgbɔ kɔkɔe si ɖea vi na mí katã la, nanɔ kpli mi katã.
Galatiatɔwo
1 Paulo, si nye apostolo, menye tso amegbetɔwo gbɔ alo to ame aɖeke dzi o, ke boŋ to Yesu Kristo kple Mawu Fofo la, ame si fɔe ɖe tsitre tso ame kukuwo dome la dzi, 2 kple nɔvi siwo katã le gbɔnye, le esia ŋlɔm na hame siwo le Galatia: 3 Amenuveve kple ŋutifafa si tso Mawu mía Fofo kple Aƒetɔ Yesu Kristo gbɔ la woana mi. 4 Etsɔ eɖokui na ɖe míaƒe nu vɔ̃wo ta, be wòaɖe mí tso fifi nuɖoanyi vɔ̃ɖi sia me le Mawu mía Fofo ƒe lɔlɔ̃nu la nu, 5 ame si tɔ anye ŋutikɔkɔe tso mavɔ me yi mavɔ me. Amen.
6 Ewɔ moyaa nam be miele tɔtrɔm ɖa kaba ŋutɔ tso Ame si tsɔ Kristo ƒe amenuveve yɔ mi la gbɔ yina nya nyui bubu ƒomevi aɖe gbɔ. 7 Evɔ nya nyui bubu aɖeke meli o; ke boŋ ɖeko ame aɖewo le fu ɖem na mi, eye wole didim be yewoabaɖa afɔ na Kristo ŋuti nya nyui la.
8 Ke ne míawo alo mawudɔla si tso dziƒo gɔ̃ hã agblɔ nya aɖe be enye nya nyui to vovo na nya nyui si míegblɔ na mi la, neɖi eŋu kpékpekpe.
9 Abe ale si míegblɔe do ŋgɔ ene la, megale egblɔm ake be, ame sia ame si va le nya nyui si to vovo na esi miexɔ la gblɔm na mi la, neɖi eŋu kpékpekpe.
10 Ekema amegbetɔwo ŋue medi be madze loo alo Mawu ŋua?
Alo ɖe mele didim be nye nu nanyo amegbetɔwo ŋua?
11 Nɔviwo, medi be mana mianyae be, nya nyui si megblɔ na mi la, metso amegbetɔwo gbɔ o; 12 eye menye amegbetɔ si me hãe mexɔe tsoe alo woawoe fiam o, ke boŋ nyaɖeɖefia wònye tso Yesu Kristo gbɔ.
13 Nyateƒee, miese nu tso ale si menɔ agbee tsã abe Yudatɔ ene la ŋu, be meti Mawu ƒe hame la yome vevie, eye menɔ edome gblẽm; 14 eye meyi ŋgɔ geɖe le Yudasubɔsubɔ me wu hanyeti geɖewo le nye dukɔ la me, elabena medo vevie nu le mía fofowo ƒe kɔnyinyiwo me geɖe wu.
15 Ke esi Mawu, ame si na danye dzim eye wòyɔm le eƒe amenuveve me la, kpɔe be enyo 16 be yeaɖe ye Vi la afia to dzinye, ale be magblɔ eŋuti nya nyui la na dukɔwo la, nyemeyi ɖalée kpɔ kple amegbetɔ aɖeke enumake o; 17 eye nyemeyi Yerusalem ɖe ame siwo nye apostolowo do ŋgɔ nam la hã gbɔ o, ke boŋ meyi Arabia, emegbe megatrɔ va Damasko.
18 Le ƒe etɔ̃ megbe la, meyi Yerusalem be maɖakpɔ Kefas ɖa, eye menɔ egbɔ ŋkeke wuiatɔ̃. 19 Ke nyemegakpɔ apostolo bubuawo dometɔ aɖeke o, negbe Yakobo, Aƒetɔ la nɔvi ko.
20 Ke le nu siwo ŋlɔm mele na mi ŋuti la, meka ɖe edzi na mi le Mawu ŋkume be menye aʋatso kam mele o.
21 Emegbe meyi Siria kple Kilikia nutoawo me.
22 Ke Yudea hame siwo le Kristo me la mekpɔm kpɔ o. 23 Ðeko wosena be: "Ame si tia mía yome tsã la le xɔse si dome wòdi be yeagblẽ tsã la ŋu nya nyui gblɔm azɔ. " 24 Ale wonɔ Mawu kafum le tanye.
2:1-21
2 Azɔ le ƒe wuiene megbe la, megayi Yerusalem, nye kple Barnaba, eye mekplɔ Tito hã ɖe asi.
2 Nyaɖeɖefia aɖe si mexɔ tae meyi ɖo, eye megblɔ nya nyui si ƒe gbeƒã ɖem mele na dukɔwo la na wo. Ke hã meɖe kpɔ ame ŋkutawo ɖeɖe hegblɔe na wo, ne wòagadzɔ be ɖe mele du ƒum alo be meƒu du dzodzro o. 3 Gake womeƒoe ɖe Tito si le ŋunye gɔ̃ hã nu be wòatso aʋa o, togbɔ be Helatɔe wònye hã.
4 Gake nya sia fɔ ɖe te esi aʋatsonɔviwo va tra ɖe eme dzaa hele mɔnu dim be yewoagblẽ ablɔɖe si le mía si le Kristo Yesu me la me, ale be woawɔ mí kluviwoe keŋkeŋ; 5 míeɖe mɔ ame siawo kpɔ ŋusẽ ɖe mía dzi o, ao, míeɖe mɔ na wo vie hã o, ale be nya nyui la ƒe nyateƒe la nanɔ mia me ɖaa.
6 Ke ame siwo wobuna ame veviwoe ame kawo ƒomevi woɖanye tsã o, ema mele vevie nam o, elabena Mawu mewɔa nu ɖe ame ŋu le eƒe dzedzeme nu o ​nyemesrɔ̃ nu yeye aɖeke tso ame mawo siwo wobuna ame ŋkutawoe la gbɔ o. 7 Ke boŋ esi wokpɔ be wotsɔ nya nyui la de asi nam na ame siwo nye aʋamatsomatsotɔwo, abe ale si ko wotsɔe de asi na Petro hã hena aʋatsotsotɔwo ene, 8 elabena ame si na ŋusẽ Petro be wòanye apostolo na ame siwo tso aʋa la kee na ŋusẽ nye hã hena dukɔwo me tɔwo, 9 eye esi wova de dzesi ale si wove nunyee la, Yakobo, Kefas kple Yohanes, ame siwo wobuna sɔtiwoe la, na asi nye kple Barnaba tsɔ ɖee fia be yewowɔ ɖeka kpli mí, be míawo míayi dukɔwo gbɔ, ke yewo yewoayi aʋatsotsotɔwo gbɔ. 10 Negbe ɖeko wobia tso mía si be míanɔ ame dahewo ŋu bum, eye esia tututue medoa vevie wɔna. 11 Ke esi Kefas va Antiokia la, mehe nya ɖe eŋu ŋkume kple ŋkume, elabena edze ƒãa be etɔ medzɔ o. 12 Elabena hafi ame aɖewo natso Yakobo gbɔ ava la, eɖua nu kple dukɔwo me tɔwo; ke esi wova ɖo ko la, edzudzɔ heɖe eɖokui ɖe vovo le vɔvɔ̃ na aʋatsotsotɔwo ta.
13 Yudatɔ susɔeawo hã wɔ ɖeka kplii le alakpanuwɔwɔ sia me, ale be wohe Barnaba gɔ̃ hã kpe ɖe wo ɖokui ŋu le woƒe alakpanuwɔwɔa me. 14 Ke esi mekpɔ be womele zɔzɔm le nya nyui la ƒe nyateƒe la nu o la, megblɔ na Kefas le wo katã ŋkume be: "Ne wò, ame si nye Yudatɔ, nènɔa agbe abe dukɔwo me tɔwo ene, eye menye abe Yudatɔ ene o la, aleke nàte ŋu aƒoe ɖe dukɔwo me tɔwo nu be woanɔ agbe ɖe Yudatɔwo ƒe kɔnyinyiwo nu? " 15 Mí ame siwo nye Yudatɔwo tso dzɔdzɔme eye míenye nu vɔ̃ wɔla siwo tso dukɔwo dome o la, 16 míenyae be womebua ame be ele dzɔdzɔe to se la ƒe dɔwɔwɔwo me o, ke boŋ to Yesu Kristo dzi xɔxɔ se me ko. Eya ta míexɔ Kristo Yesu dzi se, ale be woabu mí ame dzɔdzɔewoe le Kristo dzi xɔxɔ se me, ke menye le se la ƒe dɔwɔwɔwo ta o, elabena womabu ame aɖeke be ele dzɔdzɔe to se la ƒe dɔwɔwɔ me o.
17 Ke ne wokpɔ míawo ŋutɔwo hã be míenye nu vɔ̃ wɔlawo esi míele didim be woabu mí ame dzɔdzɔewoe to Kristo dzi la, ekema nu vɔ̃ dzi demee Kristo lea? Gbeɖe! 18 Ne nu siwo tututu memu ƒu anyi tsã la tumee megale la, ekema meɖee fia be menye vodala.
19 Elabena meto se la me ku na se la, be magbɔ agbe na Mawu.
20 Wohem ɖe ati ŋu kpe ɖe Kristo ŋu. Meganye nyee le agbe o, ke boŋ Kristo ye le agbe le menye. Ɛ̃, agbe si mele fifia le ŋutilã me la, to Mawu ƒe Vi si lɔ̃m eye wòtsɔ eɖokui na ɖe tanye la dzi xɔxɔ se mee meli ɖo.
21 Nyemegbe Mawu ƒe amenuveve la o, elabena ne se la dzie woato anɔ dzɔdzɔe la, ekema Kristo ku dzodzro.
3:1-29
3 Oo, Galatiatɔ movitɔwo! Ame kae le ŋusẽ gbegblẽ sia kpɔm ɖe mia dzi, mi ame siwo ŋkume woɖee fia kɔtɛ le be wohe Yesu Kristo ɖe ati ŋu? 2 Nu si ko dim mele be manya tso mia gbɔ lae nye esi: Se la ƒe dɔwɔwɔ dzie mieto xɔ gbɔgbɔ la loo alo to nya si miese la dzi xɔxɔ se dzie? 3 Ðe miedzɔ movi nenema gbegbea? Esi miedze egɔme le zɔzɔm le gbɔgbɔ me la, ɖe miawu enu le ŋutilã mea? 4 Ðe mieto fukpekpe geɖe mawo gbegbe me dzodzroa? Mate ŋu anye dzodzro o. 5 Ekema ame si naa gbɔgbɔ la mi eye wòwɔa ŋusẽdɔwo le mia dome la, ɖe wòwɔnɛ le esi miewɔa se la ƒe dɔwo ta loo alo esi miexɔ nu si miese la dzi se taea? 6 Abe ale si Abraham "xɔ Yehowa dzi se, eye wobui dzɔdzɔenyenye nɛ " ene. 7 Mienyae nyuie be ame siwo si xɔse le lae nye Abraham ƒe viwo.
8 Ke esi ŋɔŋlɔ la kpɔe do ŋgɔ be Mawu abu dukɔwo me tɔwo ame dzɔdzɔewoe le xɔse ta la, egblɔ nya nyui la na Abraham do ŋgɔ be: "Dziwòe woato ayra dukɔwo katã. " 9 Eya ta wole ame siwo si xɔse le la yram kpe ɖe Abraham xɔsetɔ la ŋu.
10 Ame siwo katã ɖoa ŋu ɖe se ƒe dɔwɔwɔwo ŋu la, wole fiƒode te, elabena woŋlɔ ɖi be: "Aɖi ame sia ame si mezɔna ɖe nu siwo katã woŋlɔ ɖe Segbalẽa me hewɔa wo dzi o la ŋu. " 11 Eye edze ƒãa be womebua ame aɖeke ame dzɔdzɔe to se la dzi le Mawu gbɔ o, elabena "ame dzɔdzɔe la ƒe xɔsee ana wòanɔ agbe. " 12 Ke menye xɔse dzie wotu Se la ɖo o. Ke boŋ "ame si wɔa nu siawo dzi la ato wo dzi anɔ agbe. " 13 Kristo ƒle mí heɖe mí tso Se la ƒe fiƒode la me esi wòva zu fiƒodeme ɖe mía teƒe, elabena woŋlɔ ɖi be: "Ame sia ame si wohe ɖe ati ŋu la, fiƒode le edzi. " 14 Esia va eme ale be Abraham ƒe yayra la nava to Kristo Yesu dzi na dukɔwo, be míaxɔ gbɔgbɔ si ŋugbe wodo la to míaƒe xɔse me.
15 Nɔviwo, mele kpɔɖeŋu aɖe si ku ɖe amegbetɔwo ŋu wɔm: Ne wonya ɖo kpe nubabla aɖe dzi ko la, ne amegbetɔe wɔe hã la, ame aɖeke megatea fli ɖe eme alo tsɔa naneke kpenɛ o.
16 Ke wodo ŋugbeawo na Abraham kple eƒe dzidzimevi. Megblɔ be: "Kple dzidzimeviwo, " abe ame geɖewoe ene o, ke boŋ ɖeka ko: "Kple wò dzidzimevi, " si nye Kristo.
17 Mele gbɔgblɔm hã be: Se si wova de ƒe alafa ene kple blaetɔ̃ megbe la, mete fli ɖe Mawu ƒe nubabla si do ŋgɔ la me ne wòaɖe ŋugbedodo la ɖa o.
18 Elabena ne se la dzie wotu domenyinyi la ɖo la, ekema meganye ŋugbedodo dzie wotui ɖo o; ke boŋ ɖe Mawu to ŋugbedodo dzi tsɔe na Abraham dɔmenyotɔe.
19 Ekema nu ka tae Se la li ɖo?
Wotsɔe kpe ɖe eŋuti, ne wòana vodadawo nadze, va se ɖe esime dzidzimevi si ŋu ŋugbedodoa ku ɖo la nava ɖo; eye woto mawudɔlawo dzi tsɔe na to domenɔla aɖe si me.
20 Ke domenɔla menɔa anyi, ne ame ɖeka ko ŋue wòku ɖo o, evɔ Mawu ɖeka koe.
21 Ekema ɖe Se la tsi tsitre ɖe Mawu ƒe ŋugbedodowo ŋua? Gbeɖe!
Elabena ne ɖe wona se si ate ŋu ana agbe la, anye ne dzɔdzɔenyenye ato se dzi ava. 22 Ke Ŋɔŋlɔ la tsɔ nuwo katã de nu vɔ̃ te, ale be woatsɔ ŋugbedodo, si tsoa Yesu Kristo dzi xɔxɔ se me la, ana ame siwo xɔa edzi sena.
23 Ke hafi xɔse la nava ɖo la, se la nɔ mía ŋu dzɔm, eye wotsɔ mí de eƒe dzikpɔkpɔ te, eye míenɔ mɔ kpɔm na xɔse si woava ɖe afia la. 24 Ale Se la va zu míaƒe mɔfiala si kplɔa mí yia Kristo gbɔ, ale be woabu mí ame dzɔdzɔewoe le xɔse ta.
25 Ke esi xɔse la va ɖo azɔ la, míegale mɔfiala aɖeke te o.
26 Le nyateƒe me la, mi katã mienye Mawu ƒe viwo le esi miexɔ Kristo Yesu dzi se ta.
27 Elabena mi ame siwo katã wonyrɔ ɖe Kristo me la, miedo Kristo. 28 Yudatɔ alo Helatɔ meli o, kluvi alo ablɔɖeme meli o, ŋutsu alo nyɔnu meli o, elabena ame ɖekae mi katã mienye hewɔ ɖeka kple Kristo Yesu.
29 Eye ne mienye Kristo tɔ la, ekema Abraham ƒe dzidzimeviwoe mienye vavã, domenyilawo mienye le ŋugbedodo nu.
4:1-31
4 Ke mele gbɔgblɔm be, zi ale si domenyila la kpɔtɔ nye ɖevi sue ko la, vovototo aɖeke kura mele eya kple kluvi dome o, togbɔ be eyae nye nuwo katã ƒe aƒetɔ hã, 2 ke boŋ ele vidzikpɔlawo kple aƒedzikpɔlawo te, va se ɖe ŋkeke si fofoa ɖo ɖi la dzi. 3 Nenema kee míawo hã, esime míenye ɖevi suewo la, xexea ƒe gɔmedzenuwo wɔa mí kluviwoe.
4 Ke esi ɣeyiɣi la de keŋkeŋ la, Mawu dɔ Via ɖo ɖa, ame si nyɔnu aɖe dzi, eye wònɔ se te, 5 ne wòaƒle ame siwo le se la te ahaɖe wo, ale be woaxɔ mí abe viwo ene.
6 Ke esi mienye viwo ta la, Mawu ɖo Via ƒe gbɔgbɔ ɖe míaƒe dziwo me, eye gbɔgbɔ sia doa ɣli be: "Abba, Fofo! " 7 Eya ta mèganye kluvi o, ke boŋ vi nènye; eye ne vi nènye la, ekema domenyila hã nènye to Mawu dzi.
8 Ke ɣemaɣi, esime mienya Mawu o la, mienye kluviwo na nu siwo dze ƒãa be womenye mawuwo o la.
9 Ke azɔ, esi mieva nya Mawu, alo esi Mawu boŋ va nya mi la, aleke wɔ miegale tɔtrɔm ɖe gɔmedzenu gbɔdzɔ maɖinuawo ŋu, eye miele didim be yewoagazu woƒe kluviwo ake? 10 Miele ŋku lém ɖe ŋkekewo, ɣletiwo, azãgbewo kple ƒewo ŋu tsitotsito.
11 Mele vɔvɔ̃m ɖe mia nu be medze agbagba dzodzro ɖe mia ta mahĩ.
12 Nɔviwo, mele kuku ɖem na mi be, minɔ abe nye ene, elabena nye hã menɔ abe miawo ene tsã.
Mieda vo aɖeke ɖe ŋunye o. 13 Ke mienyae be nye lãmegbegblẽ aɖee ʋu mɔ ɖi nam be magblɔ nya nyui la na mi zi gbãtɔ. 14 Eye togbɔ be nye lãmegbegblẽa zu tetekpɔ na mi hã la, miedo vlom alo nyɔ ŋum o; ke boŋ miexɔm abe mawudɔla ene, abe Kristo Yesu ene.
15 Afi kae dzidzɔ ma si miekpɔ tsã la le fifia?
Elabena mele ɖase ɖim le mia ŋu be, ne ɖe wòanya wɔ la, anye ne mieho miaƒe ŋkuwo le to me tsɔ nam.
16 Ke fifia ɖe mezu miaƒe futɔ le esi meto nyateƒe na mi taa? 17 Ame aɖewo le ʋiʋlim vevie be yewoana miatrɔ ɖe yewo ŋu, menye kple susu nyui o; ke boŋ be yewoaɖe mi ɖa le ŋunye, ale be miadi be yewoadze woawo boŋ yome.
18 Ke enyo be ame aɖe natsɔ susu nyui aʋli vevie ɣesiaɣi be miatrɔ ɖe ye ŋu, eye menye ne mele mia gbɔ ɖeɖe ko o; 19 vinyewo, mele veve sem le mia ta abe ale si fu ɖua nyɔnu ene, va se ɖe esime Kristo ƒe nɔnɔme nasu mia si.
20 Ðe madi be manɔ mia gbɔ fifi laa, ne maƒo nu le mɔ bubu nu hafi, elabena metɔtɔ le mia ta.
21 Migblɔe nam, mi ame siwo di be yewoanɔ se te, ɖe miese nu si Se la gblɔ oa? 22 Le kpɔɖeŋu me, woŋlɔe ɖi be vi eve nɔ Abraham si, ɖeka nye kosi la ƒe vi, eye evelia nye ablɔɖenyɔnu la ƒe vi; 23 ke esi kosi la dzi la, wodzii abe ale si ko wòle le dzɔdzɔme nu ene, eye ekemɛ si ablɔɖenyɔnua dzi la, nye esi ƒe ŋugbe wodo. 24 Nu siawo nye kpɔɖeŋu si wotsɔ ɖe nu tɔxɛ aɖe fia; elabena nyɔnu siawo le tsitre ɖi na nubabla eve, ɖeka tso Sinai To la dzi, si dzia vi hena kluvinyenye, eye eyae nye Hagar.
25 Ke Hagar le tsitre ɖi na Sinai, si nye to le Arabia, eye wòsɔ kple egbegbe Yerusalem, elabena eya kple viawo le kluvinyenye me. 26 Ke wona ablɔɖe Yerusalem si le dzi ya, eye eyae nye mía dada. 27 Elabena woŋlɔ ɖi be: "Wò, konɔ si medzi vi o, dzi nedzɔ wò; gli kple dzidzɔ, wò nyɔnu si melé ku kpɔ o; elabena nyɔnu si wogblẽ ɖi la ƒe viwo sɔ gbɔ wu nyɔnu si gbɔ srɔ̃a le la ƒe viwo. " 28 Ke azɔ la, nɔviwo, ŋugbedodo la ƒe viwo mienye abe Isak ene.
29 Ke ale si ko ame si wodzi le dzɔdzɔme nu ti ame si wodzi le gbɔgbɔ la nu yome ɣemaɣi la, nenema kee wògale fifia hã.
30 Gake nya kae ŋɔŋlɔ la gblɔ? "Nya kosi la kple via ɖa, elabena kosi la ƒe vi manyi dome kple ablɔɖenyɔnu la ƒe vi akpɔ o. " 31 Eya ta nɔviwo, menye kosi ƒe viwoe míenye o, ke boŋ ablɔɖenyɔnu la ƒe viwoe míenye.
5:1-26
5 Ablɔɖe sia tae Kristo na ablɔɖe mí ɖo. Eya ta minɔ te sesĩe, eye migana woatsɔ kluvinyenye ƒe kɔkuti ade kɔ na mi ake o.
2 Kpɔ ɖa, nye, Paulo mele egblɔm na mi be, ne miena wotso aʋa na mi la, ekema Kristo meganye viɖe aɖeke na mi o.
3 Megale ɖase ɖim na ame sia ame si ana woatso aʋa nɛ la be, agba le edzi be wòawɔ Se blibo la katã hã dzi.
4 Mi ame siwo katã le agbagba dzem be woabu mi ame dzɔdzɔewo to sea dzi la, woklã mi ɖa le Kristo gbɔ; miedo le eƒe amenuveve la te. 5 Ke míawo la, míeto gbɔgbɔ la dzi le dzɔdzɔenyenye, si tsoa xɔse me, si míele mɔ kpɔm na la lalam vevie.
6 Elabena ame siwo le Kristo Yesu me la, asixɔxɔ aɖeke mele aʋatsotso alo aʋamatsomatso ŋu na wo o, hafi boŋ xɔse si wɔa dɔ le lɔlɔ̃ me ŋue.
7 Mienɔ dua ƒum nyuie. Ame kae xe mɔ na mi be miagayi edzi aɖo to nyateƒe la o? 8 Menye Ame si le mia yɔm la gbɔe nyaƒoɖeamenu sia ƒomevi tso o.
9 Amɔwɔʋãnu vi aɖe nana amɔwɔ blibo la katã ʋãna.
10 Meka ɖe edzi be, mi ame siwo le Aƒetɔ la me la, miegbɔna miaƒe susu trɔ ge o; ke ame si le fu ɖem na mi la, ame ka kee wòɖanye o, akpɔ eƒe ʋɔnudɔdrɔ̃ si wòdze na.
11 Nye la, nɔviwo, ne ɖe megale gbeƒã ɖem aʋatsotso la, ke nu ka tae wogale yonyeme tim kokoko? Ekema woɖe fuwɔametia ŋuti nuɖiaɖia la ɖae.
12 Ðe madi be ame siwo le agbagba dzem be yewoatrɔ miaƒe susu la nana woata woawo ŋutɔwo hafi.
13 Nɔviwo, ablɔɖe tae woyɔ mi ɖo; ɖeko migaɖe mɔ ablɔɖe sia nazu mɔnukpɔkpɔ na mi miakplɔ ŋutilã ƒe nudzodzrowo ɖo o, ke boŋ misubɔ mia nɔewo abe kluviwo ene le lɔlɔ̃ me.
14 Elabena woƒo Se blibo la katã nu ƒu ɖe sedede ɖeka sia me be: "Lɔ̃ hawòvi abe wò ŋutɔ ɖokuiwò ene. " 15 Ke ne miele mia nɔewo ɖum, eye miele mia nɔewo mim la, mikpɔ nyuie be miagatsrɔ̃ mia nɔewo o.
16 Ke mele egblɔm be: Miyi edzi miazɔ le gbɔgbɔ me, ekema miele ŋutilã ƒe nudzodzro aɖeke dzi wɔ ge o.
17 Elabena ŋutilã la ƒe nudzodzro tsia tsitre ɖe gbɔgbɔ la ŋu, eye gbɔgbɔ la ɖe ŋutilã la ŋu; nu siawo tsia tsitre ɖe wo nɔewo ŋu, ale be miagawɔ nu siwo tututu miadi be yewoawɔ hafi la o.
18 Azɔ hã, ne gbɔgbɔ lae le mia kplɔm la, ekema miele se la te o.
19 Ŋutilã la ƒe dɔwɔwɔwo dze ƒãa keŋ, eye woawoe nye gbɔdɔdɔ manɔsenu, makɔmakɔnyenye, ŋukpenanuwɔwɔ dzimesesẽtɔe, 20 trɔ̃subɔsubɔ, gbɔgbɔyɔyɔ, kewɔwɔ, dzrewɔwɔ, ŋuʋaʋã, dɔmedzoedodowo, nyahehewo, mamawo, kɔmamawo, 21 ŋubiabiã, ahamumu, aglotutu siwo gbɔ eme kple nu siawo tɔgbi. Mele nu xlɔ̃m mi ku ɖe nu siawo ŋu do ŋgɔ, abe ale si mexlɔ̃ nu mi xoxo ene be, ame siwo wɔa nu siawo la, womanyi Mawu Fiaɖuƒe la dome o.
22 Ke gbɔgbɔ la ƒe kutsetse ye nye lɔlɔ̃, dzidzɔ, ŋutifafa, dzigbɔgbɔ blewu, dɔmenyonyo, nyuiwɔwɔ, xɔse, 23 tufafa, ɖokuidziɖuɖu.
24 Azɔ hã, ame siwo nye Kristo Yesu tɔ la he ŋutilã kpakple eƒe dzodzrowo kple didiwo ɖe ati ŋu.
25 Ne gbɔgbɔ nue míele agbe nɔm ɖo la, ekema mina míayi edzi azɔ ɖe ɖoɖo nu le gbɔgbɔ me hã. 26 Migana míanɔ bubu dzodzro dim, anɔ ho ʋlim kple mía nɔewo, ahanɔ ŋu biãm mía nɔewo o.
6 Nɔviwo, ne ame aɖe ɖe afɔ baɖa aɖe hafi va nya gɔ̃ hã la, mi ame siwo dze le gbɔgbɔ me la, midze agbagba miaɖɔ amea ɖo le gbɔgbɔ fatu me. Ke nɔ ɖokuiwò dzi kpɔm nyuie be woagate wò ŋutɔ hã kpɔ o.
2 Miyi edzi miakpe ɖe mia nɔewo ŋu le miaƒe agba kpekpewo tsɔtsɔ me, ale miawɔ Kristo la ƒe se la dzi bliboe.
3 Elabena ne ame aɖe susuna be yenye nane, evɔ menye naneke o la, eɖokui ko blem wòle.
4 Ke ame sia ame nadzro eya ŋutɔ ƒe nuwɔnawo me kpɔ, ekema akpɔ susu si ta wòatso aseye le eya ŋutɔ ɖokui ɖeɖe ŋu, ke menye le eɖokui tsɔtsɔ sɔ kple ame bubu me o.
5 Elabena ame sia ame atsɔ eya ŋutɔ ƒe agba. 6 Ame sia ame si wofia nya lae la, nekpɔ gome kple ame si fiae la le nu nyuiwo katã me.
7 Migana woable mi o: Mawu menye ame si woate ŋu aflu o. Elabena nu si ame ƒãna la, esia kee wòaŋe; 8 elabena ame si le nu ƒãm na eƒe ŋutilã la, aŋe gbegblẽ tso eƒe ŋutilã me, ke ame si le nu ƒãm na gbɔgbɔ la, aŋe agbe mavɔ tso gbɔgbɔ la me.
9 Eya ta migana míadzudzɔ nu si nyo la wɔwɔ o, elabena ne ɖeɖi mete mía ŋu o la, míaŋe nu le ɣeyiɣi si sɔ la dzi.
10 Eya ta zi ale si mɔnukpɔkpɔa kpɔtɔ li la, mina míawɔ nyui na amewo katã, ke vevietɔ na ame siwo do ƒome kpli mí le xɔse la me.
11 Mikpɔ ale si nye ŋutɔ metsɔ nye asi ŋlɔ nya siawo wòloloe na mi la ɖa!
12 Ame siwo katã dina be yewoadze amewo ŋu le ŋutilã me la, woawoe le agbagba dzem be yewoazi mia dzi miatso aʋa, ke wowɔa esia ne woagati wo yome le Kristo ƒe fuwɔameti la ta o. 13 Elabena ame siwo wole aʋa tsom na la ŋutɔ gɔ̃ hã mele Se la dzi wɔm o, ke wole didim be miatso aʋa be yewoate ŋu aƒo adegbe le miaƒe ŋutilãwo ŋuti.
14 Ke nye ya nyemedi be maƒo adegbe o, negbe le mía Aƒetɔ Yesu Kristo ƒe fuwɔameti la ŋuti ko, ame si dzi woto he xexea ɖe ati ŋu nam, eye wohe nye hã ɖe ati ŋu na xexea.
15 Elabena aʋatsotso menye naneke o, eye aʋamatsomatso hã menye naneke o, ke boŋ nuwɔwɔ yeye lae le vevie. 16 Ke ame siwo katã azɔ le agbenɔnɔ ƒe ɖoɖo sia nu la, ŋutifafa kple nublanuikpɔkpɔ nanɔ wo dzi, ɛ̃, nanɔ Mawu ƒe Israel la dzi.
17 Tso esia dzi la, ame aɖeke megaɖe fu nam azɔ o, elabena dzesidewo le nye ŋutilã ŋu abe Yesu ƒe kluvi ene.
18 Nɔviwo, mía Aƒetɔ Yesu Kristo ƒe amenuveve nanɔ anyi kple gbɔgbɔ si mieɖena fiana la. Amen.
Efesotɔwo
1:1-23
1 Paulo, Kristo Yesu ƒe apostolo to Mawu ƒe lɔlɔ̃nu me, le esia ŋlɔm na ame kɔkɔe siwo le Efeso, siwo nye nuteƒewɔlawo le ɖekawɔwɔ me kple Kristo Yesu:
2 Amenuveve kple ŋutifafa si tso Mawu, mía Fofo, kple Aƒetɔ Yesu Kristo gbɔ la, woana mi. 3 Woakafu mía Aƒetɔ Yesu Kristo ƒe Mawu, si nye Fofoa, elabena etsɔ gbɔgbɔmeyayra ɖe sia ɖe si le dziƒonutowo me yra mí le Kristo me, 4 etia mí be míawɔ ɖeka kple Kristo do ŋgɔ na xexea ƒe gɔmeɖoanyiɣi, ale be míanye ame kɔkɔe siwo ŋu mokaka aɖeke mele le eŋkume o le lɔlɔ̃ me. 5 Elabena eɖoe ɖi do ŋgɔ be yeaxɔ mí abe ye ŋutɔ ye viwo ene to Yesu Kristo dzi, le eya ŋutɔ ƒe didi kple lɔlɔ̃nu nu, 6 ne woakafu eƒe ŋutikɔkɔe ƒe amenuveve si wòlɔ̃ faa tsɔ ve mía nu to via lɔlɔ̃a dzi. 7 To via dzi la míekpɔ ablɔɖe, esi wòto eya amea ƒe ʋu dzi xe mía tafe, ɛ̃, be woatsɔ míaƒe vodadawo ake mí le eƒe amenuveve geɖe la nu. 8 Ena amenuveve sɔ gbɔ na mí le nunya kple gɔmesese ɖe sia ɖe me, 9 esi wòna míenya eƒe lɔlɔ̃nu le nya ɣaɣla kɔkɔe la ŋu.
Nya ɣaɣla kɔkɔe sia wɔ ɖeka kple tame si wòɖo ɖi le eya ŋutɔ ƒe didi nu, 10 be woakpɔ nuwo gbɔ ne ɣeyiɣi ɖoɖiawo de keŋ, ale be wòaƒo nuwo katã nu ƒu ɖekae le Kristo la me, nu siwo le dziƒowo kple nu siwo le anyigba dzi. Ɛ̃, le eya amea me; 11 eya, ame si míewɔ ɖeka kplii, eye wotia mí be míanye domenyilawo hã kpakplii, esi ame si wɔa nuwo katã ɖe eƒe tameɖoɖo nu la ɖo mía tiatia ɖi do ŋgɔ le eƒe lɔlɔ̃nu la nu, 12 ale be mí ame siwo si mɔkpɔkpɔ le le Kristo me gbã la, míasubɔ hena eƒe ŋutikɔkɔe kple kafukafu. 13 Ke esime miese nyateƒenya, si nye mia xɔxɔ ŋuti nya nyui la vɔ megbe la, mɔkpɔkpɔ su miawo hã mia si le eya amea me.
Mele mia ŋkɔ yɔyɔ dzi le nye gbedodoɖawo me, 17 be mía Aƒetɔ Yesu Kristo ƒe Mawu, si nye ŋutikɔkɔe Fofo la, nana nunya ƒe gbɔgbɔ mi be miate ŋu ase eŋuti sidzedze vavãtɔ si wòɖe fia la gɔme nyuie. 18 Ena miaƒe dzi me ŋkuwo dzi kɔ, ne mianya mɔkpɔkpɔ si gbɔ wòyɔ mi vɛ, ne mianya ŋutikɔkɔe ƒe kesinɔnu siwo wòdzra ɖo ɖi be wòanye domenyinu na ame kɔkɔewo, 19 kple ale si gbegbe eƒe ŋusẽ ƒe gãnyenye ƒo nu sia nu ta sãsãsã na mí xɔsetɔwo. Gãnyenye sia dzena le ale si wòwɔa eƒe ŋusẽ triakɔ la ŋu dɔe me, 20 ewɔ esia esi wòfɔ Kristo la ɖe tsitre tso ame kukuwo dome, eye wòna wòbɔbɔ nɔ eƒe ɖusime le dziƒonutowo me, 21 wòƒo dziɖuɖuwo kple gãnyenye kple ŋusẽ kple aƒetɔnyenye katã kpakple ŋkɔ sia ŋkɔ si woyɔna la ta sãsãsã, menye le nuɖoanyi sia ɖeɖe ko me o, ke le esi ava va la hã me. 22 Etsɔ nuwo katã de eƒe afɔ te hã, eye wòɖoe tatɔ ɖe nuwo katã dzi na hame la, 23 si nye eƒe ŋutilã, eye eya amea yɔa nuwo katã bliboe le nu sia nu me.
2:1-22
2 Azɔ hã, Mawu gbɔ agbe mi togbɔ be mienye ame kukuwo le miaƒe dzidadawo kple nu vɔ̃wo me tsã hã, 2 esiwo me miezɔna le tsã le xexe sia ƒe nuɖoanyi la nu, le yameŋusẽ ƒe fia, si nye gbɔgbɔ si le dɔ wɔm le vi sẽtowo me fifia la, ƒe lɔlɔ̃nu nu. 3 Ɛ̃, mí katã míenɔ agbe le wo dome tsã le míaƒe ŋutilã ƒe nudzodzrowo nu, eye míewɔa ŋutilã la kple tamesusuwo ƒe lɔlɔ̃nu, eye tsã la, míenye vi siwo dzi Mawu ƒe dziku nɔ tso dzɔdzɔme abe ame susɔeawo ke ene.
4 Ke Mawu ƒe nublanuikpɔkpɔ sɔ gbɔ, eye le lɔlɔ̃ gã si le esi na mí ta la, 5 togbɔ be míeku le dzidadawo me hã la, egbɔ agbe mí kpe ɖe Kristo ŋu amenuvevee wotsɔ ɖe mi. 6 Gawu la, efɔ mí ɖe tsitre kpakplii eye wòna míebɔbɔ nɔ dziƒonutowo me kpakple Kristo Yesu, 7 ale be le nuɖoanyi siwo gbɔna me la, wòaɖe eƒe amenuveve geɖe si ƒo nu sia nu ta sãsãsã la afia le eƒe dɔmekɔkɔ ɖe mía ŋu me, mí ame siwo wɔ ɖeka kple Kristo Yesu.
8 Amenuveve sia dzie wonɔ te ɖo ɖe mi to xɔse me; eye menye miawo ŋutɔwo gbɔe wòtso o; ke boŋ Mawu ƒe nunanae. 9 Ao, menye dɔwɔwɔwo tae o, ale be ame aɖeke nagatsɔ naneke aƒo adegbe o.
10 Mawu ƒe asinudɔwɔwɔe míenye eye wòwɔ mí míewɔ ɖeka kple Kristo Yesu hena dɔ nyui siwo Mawu dzra ɖo ɖi do ŋgɔ na mí be míazɔ le wo me la wɔwɔ.
11 Eya ta nenɔ susu me na mi be, ame siwo amewo tsɔ asi tso aʋa na, siwo woyɔna tsã be "aʋatsotsotɔwo " la, yɔa mi ame siwo nye dukɔwo me tɔwo le ŋutilã nu la be "aʋamatsomatsotɔwo. " 12 Mienya Kristo ɣemaɣi o, eye mienɔ adzɔge na Israel dukɔa, mienye ame tutɔwo na ŋugbedodo la ƒe nubablaawo; mɔkpɔkpɔ aɖeke menɔ mia si o, eye mienɔ xexea me evɔ mienya Mawu o. 13 Ke mi ame siwo nɔ adzɔge ʋĩi tsã la, mieto Kristo la ƒe ʋu la dzi te va azɔ heva wɔ ɖeka kple Kristo Yesu.
14 Elabena eyae nye míaƒe ŋutifafa, eya ame si na ƒuƒoƒo eveawo va zu ɖeka, eye wòmu gli si ma wo dome la ɖa. 15 Eto eƒe ŋutilã dzi ɖe fuléle la, si nye Se si me sededewo kple ɖoɖowo le la ɖa, be wòana ƒuƒoƒo eveawo nazu ame yeye ɖeka, ne woawɔ ɖeka kplii ahawɔ ŋutifafa, 16 eye wòadzra dukɔ eveawo dome ɖo ahana woazu ŋutilã ɖeka na Mawu to fuwɔameti la dzi, elabena eɖe fuléle la ɖa to eƒe ku dzi. 17 Eye wòva gblɔ ŋutifafa nya nyui la na mi ame siwo le adzɔge ʋĩi, kple ŋutifafa na ame siwo le kpuiƒe hã, 18 elabena to eya dzie mí dukɔ eveawo siaa míetena ɖe Fofo la ŋu faa le gbɔgbɔ ɖeka me.
19 Eya ta mieganye ame tutɔwo kple amedzrowo o, ke boŋ mia kple ame kɔkɔewo mienye dukɔ ɖeka me viwo kple Mawu ƒe aƒe la me tɔwo, 20 wotu mi ɖe apostoloawo kple nyagblɔɖilawo ƒe gɔmeɖoanyi dzi, eye Kristo Yesu ŋutɔe nye gɔmeɖoanyia ƒe dzogoedzikpe la. 21 Eya mee wotu xɔ blibo la kpe ɖo ɖekae le wòle dzi dem be wòazu gbedoxɔ kɔkɔe na Yehowa. 22 Le eya amea me la, wole miawo hã tum ɖekae be miazu nɔƒe si Mawu anɔ to eƒe gbɔgbɔ la dzi.
3:1-21
4 Eya ta ne miexlẽ nya sia la, miate ŋu anya gɔmesese si su asinye le Kristo la ƒe nya ɣaɣla kɔkɔe la ŋu. 5 Womena amegbetɔviwo nya nya ɣaɣla sia le dzidzime tsãtɔwo me, abe ale si woto gbɔgbɔ la dzi ɖee fia eƒe apostolo kɔkɔeawo kple nyagblɔɖilawo fifia ene o, 6 be dukɔwo me tɔwo nazu hati domenyilawo, woazu ŋutilã ɖeka ƒe ŋutinuwo, eye woazu gomekpɔlawo kpli mí le ŋugbedodo la me le ɖekawɔwɔ me kple Kristo Yesu, to nya nyui la dzi.
7 Mezu esia ŋuti subɔla le Mawu ƒe amenuveve ƒe nunana faa si wonam le eƒe ŋusẽ ƒe dɔwɔwɔ nu la nu. 8 Nye, ame si le sue wu ame kɔkɔewo katã ƒe suetɔ la nue wove alea be magblɔ Kristo la ƒe kesinɔnu gbogbo manyaxlẽawo ŋuti nya nyui la na dukɔwo, 9 eye mana amewo nakpɔ ale si wole nya ɣaɣla kɔkɔe la ŋuti dɔ wɔmee, nya si le ɣaɣla tso blemablema ɖe Mawu ame si wɔ nuwo katã la me. 10 Wowɔ esia, ale be to hame la dzi woana dziɖuɖu kple ŋusẽtɔ siwo le dziƒonutowo me la nanya Mawu ƒe nunya si dze le mɔ vovovoawo nu la. 11 Wowɔ esia le tame mavɔ, si wòɖo to mía Aƒetɔ Yesu, si nye Kristo la, dzi la nu, 12 ame si na míeƒoa nu faa alea, eye esi míexɔ edzi se ta la, dzi ɖoa mía ƒo míetena ɖe eŋu faa. 13 Le esia ta mele biabiam tso mia si be migana xaxa siwo me tom mele le mia ta la naɖe dzi le mia ƒo o, elabena esia ahe bubu vɛ na mi. 14 Le esia ta medzea klo na Fofo la, 15 ame si gbɔ ƒome sia ƒome, si le dziƒo kple anyigba dzi la kpɔ eƒe ŋkɔ tsoe.
16 Eye nye gbedodoɖae nye be wòato ŋusẽ si eƒe gbɔgbɔ nana la dzi ana miasẽ ŋu le ame si mienye le ememe la gome, le eƒe ŋutikɔkɔe geɖe la nu, 17 ne miato miaƒe xɔse dzi ana Kristo la naxɔ anyinɔ le miaƒe dziwo me le lɔlɔ̃ me. Ne miaƒo ke ɖe to ali ke sesĩe ɖe gɔmeɖoanyi la dzi, 18 ale be mia kple ame kɔkɔeawo katã miate ŋu ase nyateƒea ƒe kekeme kple didime kple kɔkɔme kpakple goglome gɔme tsitotsito, 19 eye miadze si Kristo la ƒe lɔlɔ̃ si de ŋgɔ sãsãsã wu sidzedze, ale be miagba go le blibonyenye si Mawu nana la me fũu.
20 Ke ame si ate ŋu awɔ nu siwo míebiana alo nu siwo vaa míaƒe susu me la na mí wòagbɔ eŋu sãsãsã le eƒe ŋusẽ si le dɔ wɔm le mía me nu la, 21 eya tɔ nanye ŋutikɔkɔe to hame la kple Kristo Yesu dzi na dzidzimewo katã, tso mavɔ me yi mavɔ me. Amen.
4:1-32
4 Eya ta nye, ame si le ga me le Aƒetɔ la ta, mele kuku ɖem na mi vevie be miazɔ ale si dze mia yɔyɔ la, 2 le ɖokuibɔbɔ kple tufafa blibo me, le dzigbɔgbɔ blewu me, eye miado dzi anɔ anyi kple mia nɔewo le lɔlɔ̃ me, 3 eye midze agbagba vevie mialé gbɔgbɔ la ƒe ɖekanyenye me ɖe asi le ŋutifafa ƒe nublanu la me.
4 Ŋutilã ɖeka kple gbɔgbɔ ɖekae li, abe ale si ko woyɔ mi va mɔkpɔkpɔ ɖeka si ta woyɔ mi ɖo la gbɔ ene; 5 Aƒetɔ ɖeka, xɔse ɖeka, nyɔnyrɔxɔxɔ ɖeka; 6 Mawu ɖeka, si nye amewo katã Fofo, ame si le amewo katã nu, ame si wɔa dɔ to amewo katã dzi, eye wòwɔnɛ le amewo katã me.
7 Ke wove mía dometɔ ɖe sia ɖe nu le Kristo la ƒe nunana faa si wòdzidze na mí la nu. 8 Elabena egblɔ be: "Esi wòlia yi dzi ʋĩi la, ekplɔ aboyomewo yii; ena nunana siwo nye amewo. " 9 Ke nu ka fiam nya si nye "wòlia yi dzi " la le, ne menye be eɖi va anyi me hã, si nye anyigba dzi oa? 10 Ame si tututu ɖi va la kee lia yi dzi ʋĩi wògbɔ dziƒowo ƒe dziƒo ŋu, ale be wòana nuwo katã nazu blibo. 11 Eye wòna ame aɖewo wonye apostolowo, ɖewo nye nyagblɔɖilawo, ɖewo nye nyanyuigblɔlawo, eye ɖewo nye alẽkplɔlawo kple nufialawo, 12 kple susu be woana hehe ame kɔkɔewo hena subɔsubɔdɔ wɔwɔ, na Kristo la ƒe ŋutilã tutu ɖo, 13 va se ɖe esime mí katã míaɖo xɔse ƒe ɖekanyenye gbɔ, eye míaɖo Mawu ƒe Vi la ŋuti sidzedze vavãtɔ gbɔ azu ame siwo tsi blibo ahaɖo tsitsime blibo si gbɔ Kristo ɖo la gbɔ; 14 ale be míaganye ɖeviwo ne nufiafia ƒe ya sia ya si ƒona yina gbɔna la nanɔ mía nyamam abe ƒutsotsoewo ene, to amewo ƒe beble kple amefuflu ayetɔe me o. 15 Ke boŋ mina míato nyateƒe, ale be míato lɔlɔ̃ me atsi le nuwo katã me le Kristo, si nye ta la me. 16 Eya gbɔe wòtso be wokpe ŋutilã blibo la ɖekae pɛpɛpɛ, eye wona wòle dɔ wɔm ɖekae esi eƒe kpeƒekpeƒewo katã le woƒe akpa dzi wɔm. Ne ŋutinu ɖe sia ɖe wɔa eƒe dɔ nyuie la, ewɔnɛ be ŋutilã la tsina le esi wòtua eɖokui ɖo le lɔlɔ̃ me ta.
17 Eya ta nya si gblɔm mele hele ɖase ɖim le eŋu le Aƒetɔ la ƒe ŋkɔ mee nye be, miagayi edzi anɔ zɔzɔm abe ale si dukɔwo hã zɔna le woƒe tamesusu gbɔlowo me la ene o. 18 Woƒe tamesusu do viviti, eye wole adzɔge na agbe si tso Mawu gbɔ, le esi numanyamanya xɔ aƒe ɖe wo me, eye woƒe dzi ku atri hã ta. 19 Naneke megakpea ŋu na wo o, eye woɖe asi le wo ɖokuiwo ŋu na ŋukpenanuwɔwɔ dzimesesẽtɔe, ale be woanɔ nu makɔmakɔ ɖe sia ɖe ƒomevi wɔwɔ dzi kɔmaɖimaɖii.
20 Ke miawo la, menye alea miesrɔ̃e be Kristo la le o, 21 ne vavãe miese eŋu nya, eye woto edzi fia nu mi, abe ale si nyateƒe la le Yesu me ene. 22 Wofia nu mi be miaɖe amenyenye xoxo si sɔ ɖe miaƒe agbenɔnɔ tsãtɔ nu, si le gbegblẽm le eƒe nudzodzro fluamewo nu, la ɖa. 23 Ke minɔ miaƒe tamesusu ƒe nɔnɔme si kpɔa ŋusẽ ɖe mia dzi wɔm yeyee, 24 eye miado amenyenye yeye si wowɔ le Mawu ƒe lɔlɔ̃nu nu le dzɔdzɔenyenye kple nuteƒewɔwɔ vavãtɔ me la.
30 Eye miganɔ nuxaxa dom na Mawu ƒe gbɔgbɔ kɔkɔe, si wotsɔ tre mia nu hena ŋkeke si dzi woato tafe la dzi aɖe mi la o. 31 Miɖe ameléleɖedɔme kaɖikaɖi, dɔmedzoe, dziku, ɣlidodo, kple nya veame ɖe sia ɖe ƒomevi ɖa le mia dome hekpe ɖe nu sia nu si gblẽa nu le ame ŋu la ŋuti. 32 Ke boŋ minyo dɔme na mia nɔewo, miaƒe dɔme netrɔ ɖe mia nɔewo ŋu vevie, eye mitsɔ nɔ mia nɔewo kem faa, abe ale si ko Mawu hã to Kristo dzi tsɔ ke mi faa ene.
5:1-33
5 Eya ta mizu Mawu srɔ̃lawo abe via lɔlɔ̃awo ene, 2 eye miyi edzi miazɔ le lɔlɔ̃ me, abe ale si ko Kristo la hã lɔ̃ mí, eye wòtsɔ eɖokui na ɖe mía ta wònye nunana kple vɔsa si le ʋeʋẽm lilili na Mawu la ene.
3 Migana woayɔ gbɔdɔdɔ manɔsenu kple makɔmakɔnyenye aɖeke ƒomevi alo ŋukeklẽ ŋkɔ gɔ̃ hã le mia dome o, abe ale si ko wòdze ame kɔkɔewo ene; 4 kple ŋukpenanuwɔwɔ kple bometsinyagbɔgblɔ kple fefenya madzeto, siwo mesɔ o, ke akpedada boŋ.
5 Elabena miawo ŋutɔwo mienya nyuie be, domenyinyi aɖeke meli na ame si ƒoa eɖokui ɖe gbɔdɔdɔ manɔsenu me alo ame makɔmakɔ alo ŋuklẽla si sɔ kple trɔ̃subɔla le Kristo la kple Mawu ƒe Fiaɖuƒe la me o.
6 Migana ame aɖeke natsɔ nya ƒuƒluwo able mi o, elabena nu siawo tae Mawu ƒe dziku gbɔna vi sẽtowo dzi ɖo.
7 Eya ta migade ha kpli wo o; 8 elabena tsã la, mienye viviti, ke azɔ miezu kekeli le Aƒetɔ la me.
10 Midze agbagba ɖe sia ɖe be nu siwo miewɔna la nadze Aƒetɔ la ŋu; 11 eye midzudzɔ gomekpɔkpɔ le viviti me dɔ matsekuwo me; ke miʋu go wo boŋ. 12 Elabena enye ŋukpe be woaƒo nu le nu siwo wowɔna le ɣaɣlaƒe la ŋu gɔ̃ hã.
13 Ke nu sia nu si dzena wokpɔna la kekelie na, elabena nu sia nu si dze ƒãa la, enye kekeli. 14 Esia tae wogblɔ be: "Oo, wò ame si le alɔ̃ dɔm, nyɔ, eye nàfɔ tso ame kukuwo dome, eye Kristo la aklẽ ɖe dziwò. "
15 Eya ta mikpɔ nyuie be ale si miezɔna la naganye abe numanyalawo ene o, ke boŋ abe nunyalawo ene, 16 eye miwɔ miaƒe ɣeyiɣi ŋu dɔ le mɔ nyuitɔ nu, elabena ŋkekeawo nye vɔ̃.
17 Le esia ta miganɔ nu wɔm abe bometsilawo ene o, ke boŋ miyi edzi miakpɔ nu si nye Yehowa ƒe lɔlɔ̃nu adze sii.
18 Eye migamu aha, si me nu baɖabaɖa wɔwɔ le la o, ke boŋ mina gbɔgbɔ la nayɔ mi fũu. 19 Mitsɔ psalmowo, Mawu kafukafu nyawo kple gbɔgbɔmehawo ƒo nu na mia nɔewo, midzi ha, eye miƒo ha le miaƒe dziwo me na Yehowa, 20 eye minɔ akpe dam na mía Mawu kple Fofo la le nuwo katã ŋuti ɣesiaɣi le mía Aƒetɔ Yesu Kristo ƒe ŋkɔ me. 21 Mibɔbɔ mia ɖokui na mia nɔewo le Kristo vɔvɔ̃ me. 22 Srɔ̃nyɔnuwo nabɔbɔ wo ɖokuiwo na wo srɔ̃wo, abe ale si woabɔbɔ na Aƒetɔ la ene, 23 elabena ŋutsue nye ta na srɔ̃a, abe ale si Kristo la hã nye ta na hame la ene, eye eyae nye ŋutilã sia ɖela.
24 Le nyateƒe me la, ale si hame la bɔbɔa eɖokui na Kristo la, srɔ̃nyɔnuwo hã nabɔbɔ wo ɖokuiwo na wo srɔ̃wo nenema ke le nuwo katã me.
25 Srɔ̃ŋutsuwo, miyi edzi mialɔ̃ mia srɔ̃wo abe ale si ko Kristo la hã lɔ̃ hame la, eye wòtsɔ eɖokui na ɖe eta ene, 26 ale be wòakɔ eŋuti, aklɔ eŋu wòadza to Mawu ƒe nya la me, 27 be wòatsɔ hame la aɖo eya ŋutɔ ŋkume le eƒe atsyɔ̃ɖoɖo me, eye ɖiƒoƒo alo ayiléle alo nu siawo tɔgbi aɖeke manɔ eŋu o, ke boŋ wòanɔ kɔkɔe, eye mokaka aɖeke naganɔ eŋu o.
Ŋutsu si lɔ̃a srɔ̃a la lɔ̃a eɖokui, 29 elabena ame aɖeke melé fu eya ŋutɔ ƒe ŋutilã kpɔ o, ke boŋ enyinɛ, eye wòléa be nɛ nyuie, abe ale si ko Kristo la hã wɔna na hame la ene, 30 elabena ŋutinuwo míenye na eƒe ŋutilã.
31 "Esia tae ŋutsu agblẽ fofoa kple dadaa ɖi, eye wòaku ɖe srɔ̃a ŋu, eye wo ame evea woazu ŋutilã ɖeka. " 32 Nya ɣaɣla kɔkɔe sia lolo. Ke Kristo kple hame la ŋue mele nu ƒom le.
33 Gake srɔ̃ŋutsu ɖe sia ɖe nalɔ̃ srɔ̃a abe ale si wòlɔ̃a eɖokui ene; ke srɔ̃nyɔnu hã nade bubu deto srɔ̃a ŋu.
6:1-24
6 Mi ɖeviwo, miɖo to mia dzilawo le Aƒetɔ la me, elabena esia le eteƒe.
2 "Bu fofowò kple dawò, " esia nye sedede gbãtɔ si ŋu ŋugbedodo kpe ɖo: 3 "Ne eme nanyo na wò, eye nànɔ anyigba la dzi eteƒe nadidi. " 4 Mi fofowo, miganɔ dziku dom na mia viwo o, ke boŋ miyi edzi mianɔ wo hem le Yehowa ƒe amehehe kple nuxɔxlɔ̃ me.
5 Kluviwo, mikɔ dzi me miaɖo to amegbetɔ siwo nye miaƒe aƒetɔwo le vɔvɔ̃ kple dzodzo nyanyanya me, abe ale si miawɔ na Kristo la ene, 6 menye le ameŋkumenuwɔwɔ me be miadze ame ŋu ko o, ke boŋ abe Kristo ƒe kluvi siwo wɔa Mawu ƒe lɔlɔ̃nu tso luʋɔ blibo me ene. 7 Miwɔ miaƒe kluvidɔ la kple lɔlɔ̃nu faa abe Yehowa ye miele ewɔm na ene, ke menye na amewo o, 8 elabena mienyae be nu nyui sia nu nyui si ame wɔna la, eya kee wòaxɔ tso Yehowa gbɔ, eɖanye kluvi alo ablɔɖeme o.
9 Eye mi aƒetɔwo hã, miyi edzi mianɔ nu wɔm ɖe wo ŋu nenema ke, eye midzudzɔ ŋɔdzidodo na wo, elabena mienyae be mia kpli wo siaa ƒe Aƒetɔ le dziƒo, eye ameŋkumekpɔkpɔ aɖeke mele egbɔ o.
10 Mlɔeba la, miyi edzi miasẽ ŋu ɖe edzi le Aƒetɔ la kple eƒe ŋusẽ triakɔ la me. 11 Mido aʋawɔnu blibo si tso Mawu gbɔ la, be miate ŋu anɔ te sesĩe ɖe Abosam ƒe aɖaŋu vɔ̃wo nu; 12 elabena míele kame tem, menye kple ʋu kpakple ŋutilã o, ke boŋ mía kple dziɖuɖuwo, ŋusẽwo, xexe doviviti sia me dziɖulawo kple gbɔgbɔmeŋusẽ vɔ̃ɖi siwo le dziƒonutowo me lae le kame tem. 13 Le esia ta mido aʋawɔnu blibo si tso Mawu gbɔ la, ne miate ŋu anɔ te le ŋkeke vɔ̃ la dzi, eye ne miewu nuwo katã nu vɔ la, mianɔ tsitre sesĩe.
14 Eya ta minɔ tsitre sesĩe, eye mitsɔ nyateƒe ƒe alidziblanu la bla miaƒe aliwo dzi, eye mido dzɔdzɔenyenye ƒe akɔtakpoxɔnu la, 15 eye mitsɔ dzadzraɖo ɖe ŋutifafa nya nyuia gbɔgblɔ ŋu do ɖe miaƒe afɔwo. 16 Gawu la, milé xɔse ƒe akpoxɔnu gã, si miatsɔ atsi vɔ̃ɖitɔ la ƒe aŋutrɔ bibiawo katã nu la ɖe asi.
Eya ŋuti minɔ ŋudzɔ ɣeawokatãɣi ne mianɔ kokoƒoƒo dzi ɖe ame kɔkɔewo katã ta. 19 Mido gbe ɖa ɖe nye hã tanye, be ne meke nu la, mate ŋu aƒo nu faa dzideƒotɔe, ale be mana woanya nya nyui la ƒe nya ɣaɣla kɔkɔe la, 20 nya nyui si ƒe amedɔdɔ menye hele kɔsɔkɔsɔwo me ɖo, ne dzi naɖo ƒonye maƒo nu tso eŋu abe ale si dze ene.
21 Ke be miawo hã mianya ale si nɔnɔmeawo le le gbɔnye, kple ale si mele la, nɔvi lɔlɔ̃tɔ Tikiko, si nye subɔla nuteƒewɔla le Aƒetɔ la me la, ana mianya nuwo katã. 22 Mele edɔm ɖe mia gbɔ le susu sia tututu ta, be mianya ale si míele ne wòafa akɔ na mi.
23 Ŋutifafa kple lɔlɔ̃, si ŋu xɔse kpe ɖo la, natso Mawu Fofo la kple Aƒetɔ Yesu Kristo gbɔ na nɔviawo.
24 Amenuveve nanɔ kple ame siwo katã si lɔlɔ̃ si nu metsina o le na mía Aƒetɔ Yesu Kristo la.
Kolosetɔwo
1:1-29
1 Paulo, Kristo Yesu ƒe apostolo to Mawu ƒe lɔlɔ̃nu me, kple mía nɔvi Timoteo, 2 le esia ŋlɔm na ame kɔkɔewo kple nɔvi nuteƒewɔla siwo wɔ ɖeka kple Kristo le Kolose:
Amenuveve kple ŋutifafa si tso Mawu mía Fofo gbɔ la, woana mi. 3 Míedaa akpe na Mawu, mía Aƒetɔ Yesu Kristo Fofo la, ɣesiaɣi ne míele gbe dom ɖa ɖe mia ta, 4 tso esime míese be miexɔ Kristo Yesu dzi se eye mielɔ̃a ame kɔkɔeawo katã 5 le mɔkpɔkpɔ si wodzra ɖo ɖi na mi le dziƒowo la ta. Mɔkpɔkpɔ sia ŋu nyae miese tsã esime woɖe gbeƒã nya nyui la ŋuti nyateƒea na mi 6 ale be wòva ɖo mia gbɔ. Ale si nya nyui la le ku tsem hele ta kekem le xexea me katã la, nenema ko wòle ta kekem le miawo hã mia dome, tso gbe si gbe miese Mawu ƒe amenuveve la ŋuti nya hekpɔe dze sii nyuie le nyateƒe me. 7 Nu siae miesrɔ̃ tso mía hati kluvi lɔlɔ̃tɔ Epafra, si nye Kristo la ƒe subɔla wɔnuteƒe le mía teƒe la gbɔ.
8 Ame si gblɔ lɔlɔ̃ si gbɔgbɔ la na mieɖena fiana la hã ŋu nya na mí. 9 Esia hã tae tso gbe si gbe míesee la, míedzudzɔ gbedodoɖa ɖe mia ta kpɔ o, eye míele kukuɖeɖe dzi be, eƒe lɔlɔ̃nu ŋuti sidzedze vavãtɔ la nayɔ mi fũu le nunya kple gbɔgbɔ me nugɔmesese katã me, 10 be miazɔ ale si dze Yehowa, ale be miadze eŋu bliboe, esi mieyi edzi le ku tsem le dɔ nyui sia dɔ nyui wɔwɔ me, eye miele tsitsim le Mawu ŋuti sidzedze vavãtɔ la me; 11 nye didie nye be wòatsɔ eƒe ŋusẽ triakɔ la ado ŋusẽ mi le eƒe ŋutikɔkɔe ƒe ŋutete la nu, ale be miado dzi bliboe le dzigbɔgbɔ blewu kple dzidzɔ me, 12 esi miedaa akpe na Fofo la, ame si na miedze na gomekpɔkpɔ le ame kɔkɔewo ƒe domenyinu la me le kekeli la me. 13 Eɖe mí tso viviti ƒe ŋusẽ la me, eye wòkplɔ mí yi Via lɔlɔ̃a ƒe fiaɖuƒe la me, 14 ame si dzi woto ɖe mí to tafe la dzi, si fia be wotsɔ míaƒe nu vɔ̃wo ke mí.
15 Eyae nye Mawu makpɔmakpɔ la ƒe nɔnɔme, nuwɔwɔwo katã ƒe gbãtɔ; 16 elabena eya dzie woto wɔ nu bubu siwo katã le dziƒowo kple anyigba dzi, nu siwo wokpɔna kple nu siwo womekpɔna o, woɖanye fiazikpuiwo, alo aƒetɔnyenyewo, alo dziɖuɖuwo, alo ŋusẽwo o. Wowɔ nu bubuwo katã to edzi na eya amea.
17 Etre dzɔdzɔ na nu bubuwo katã hã, eye eya dzie woto na nu bubuwo katã va dzɔ, 18 eye eyae nye ŋutilã, si nye hame la, ƒe ta. Eyae nye gɔmedzedze la, ŋgɔgbevi tso ame kukuwo dome, ne wòazu gbãtɔ le nuwo katã me; 19 elabena edze Mawu ŋu be yeana blibonyenye la katã nanɔ eya amea me, 20 eye be yeato eya ke dzi adzra ye kple nu bubuwo katã dome ɖo ake, esi wòto ʋu si Kristo kɔ ɖi le fuwɔameti la ŋu dzi wɔ ŋutifafa, woɖanye nu siwo le anyigba dzi alo nu siwo le dziƒo o. 21 Le nyateƒe me la, mi ame siwo nɔ adzɔge tsã, eye mienye futɔwo, le esi miaƒe susuwo nɔ dɔwɔwɔ vɔ̃ɖiwo ŋu ta la, 22 Mawu to ame ma ƒe ŋutilã si wokpɔna dzi gadzra mia kplii dome ɖo to eƒe ku me, ne mianye ame kɔkɔewo, mokakamanɔŋutɔwo kple ame siwo ŋu nutsotso aɖeke mele o le eŋkume, 23 nenye be mieyi edzi lé xɔse la me ɖe asi, woɖo mi ɖe eƒe gɔmeɖoanyi la dzi, mieli ke sesĩe, eye miena wote mi ɖa tso nya nyui si miese, si woɖe gbeƒãe le nuwɔwɔ siwo katã le dziƒoa te dome la ƒe mɔkpɔkpɔ gbɔ o ko. Nya nyui sia ƒe subɔlae nye, Paulo mezu.
24 Azɔ la, mele dzidzɔ kpɔm le fu siwo kpem mele le mia ta la me, eye mele xaxa siwo susɔ le Kristo ta la me tom le nye ŋutilã me ɖe eƒe ŋutilã, si nye hamea la ta. 25 Mezu hame sia ƒe subɔla le aƒedzikpɔkpɔdɔ si tso Mawu gbɔ, si wonam le mia ta, be maɖe gbeƒã Mawu ƒe nya la bliboe nu, 26 nya ɣaɣla kɔkɔe si woɣla tso nuɖoanyi siwo va yi kple dzidzime siwo va yi la me ke. Ke azɔ woɖee fia eƒe ame kɔkɔewo, 27 ame siwo wòdze Mawu ŋu be yeana woanya nya ɣaɣla kɔkɔe sia ƒe ŋutikɔkɔe ƒe kesinɔnuwo, si nye Kristo si wɔ ɖeka kpli mi, kple eƒe ŋutikɔkɔe ƒe mɔkpɔkpɔ la, le dukɔwo dome. 28 Eyae nye ame si míele gbeƒã ɖemee, eye míele nu xlɔ̃m ame sia ame hele nu fiam ame sia ame le nunya katã me, ne míatsɔ ame sia ame aɖo eŋkume bliboe le Kristo me. 29 Esia tae mele kutri kum ɖo, eye mele ʋiʋlim le eƒe ŋusẽ si le dɔ dzi sesĩe le menye la nu.
2:1-23
2 Elabena medi be mianya ale si gbegbe mele ʋiʋlim ɖe miawo kple ame siwo le Laodikea kpakple ame siwo katã mekpɔ ŋkunyeme kpɔ o la ta. 2 Mele esia wɔm be woƒe dzi nadze eme, ne woawɔ ɖeka le lɔlɔ̃ me, be woƒe asi nasu kesinɔnu geɖe si nye be woakpɔ kakaɖedzi blibo le woƒe nugɔmesese me la dzi, ale be Mawu ƒe nya ɣaɣla kɔkɔe la, si nye Kristo ŋuti sidzedze vavãtɔ nasu wo si. 3 Eya mee woɣla nunya kple sidzedze ƒe kesinɔnuwo katã ɖo nyuie.
4 Mele esia gblɔm ale be ame aɖeke nagatsɔ aɖe ŋanɛ aflu mi o.
5 Togbɔ be nyemele mia gbɔ le ŋutilã me o hã la, meli kpli mi le gbɔgbɔ me, eye dzi le dzɔyem be miewɔa nu ɖe ɖoɖo nyui nu, eye miaƒe xɔse li ke le Kristo me.
6 Eya ta ale si ko miexɔ Aƒetɔ Kristo Yesu la, miyi edzi miazɔ kplii le ɖekawɔwɔ me, 7 eye mianye ame siwo ƒo ke ɖe to, siwo wotu ɖe eya amea dzi, eye woli ke wo ɖe xɔse la me, abe ale si wofia mi ene, eye miaƒe akpedada nagba go.
11 Le miaƒe hadede kplii me la, wotso aʋa na miawo hã, menye kple asi o, ke boŋ to nu vɔ̃ ŋutilã la ɖeɖe ɖa me, aʋatsotso si nye Kristo tɔ lae wotso na mi. 12 Elabena woɖi mi kpakplii esi wonyrɔ mi abe eya ke ene, eye to miaƒe hadede kplii me la, wofɔ mi ɖe tsitre kpakplii to Mawu, ame si fɔe ɖe tsitre tso ame kukuwo dome la, ƒe ŋusẽdɔ si dzi miexɔ se la dzi. 13 Gawu la, togbɔ be mienye ame kukuwo tsã le miaƒe vodadawo kple aʋamatsomatso ƒe nɔnɔme, si me mienɔ le ŋutilã me la me hã la, Mawu gbɔ agbe mi kpakplii. Elɔ̃ faa tsɔ míaƒe vodadawo katã ke mí, 14 eye wòtutu sedede siwo wotsɔ asi ŋlɔ, sedede siwo tsia tsitre ɖe mía ŋu la ɖa. Eɖee ɖa le mɔa dzi esi wòklãe ɖe fuwɔameti la ŋuti.
15 Eklo nu le dziɖuɖuwo kple ŋusẽwo ŋu, eye wòɖe wo fia le dutoƒo be woɖu wo dzi, eye wòkplɔ wo le aʋadziɖuɖu ƒe gbɔlɔlɔ gã aɖe me to fuwɔameti la dzi.
17 Nu mawo nye nu siwo ava va la ƒe vɔvɔli, ke nua ŋutɔŋutɔ le Kristo la me. 18 Migana ame aɖeke si alakpaɖokuibɔbɔ kple mawudɔlawo subɔsubɔ dzɔa dzi na la nawɔe be fetu la nato mia ŋu o. Ame sia ƒomevi "tea tɔ ɖe " nu siwo wòkpɔ la dzi eye eƒe ŋutilãmetamesusu nana wòdoa eɖokui ɖe dzi glodzoo madzemadzee, 19 eye mekuna ɖe ta la ŋu sesĩe o, evɔ ta sia gbɔe ŋutilã blibo la kpɔa eƒe nunyiame tsonɛ, eye wòto ƒunukpeƒewo kple lãmekawo dzi lée ƒo ƒu ɖekae henana wòtsina, abe ale si Mawu di be wòatsii ene.
20 Ne miegbe nu le xexea ƒe gɔmedzenuwo gbɔ heku kple Kristo la, ekema nu ka tae miele agbe nɔm abe ɖe mieganye xexea ƒe akpa aɖe ene hele mia ɖokui bɔbɔm ɖe se siawo te be: 21 "Mègatsɔe o, eye mègaɖɔe kpɔ alo aka asi eŋu o, " 22 si nye nu siwo katã dome gblẽna to wo zazã me, eye wonye amegbetɔwo ƒe sededewo kple nufiafiawo? 23 Togbɔ be nu mawo nye subɔsubɔ si ƒomevi ame ɖo na eɖokui kple alakpaɖokuibɔbɔ kpakple fuwɔwɔ ŋutilã la eye wodzena le gota abe nu siwo me nunya le ene hã la, womekpena ɖe ame ŋu wòɖua ŋutilã ƒe nudzodzrowo dzi o.
3:1-25
3 Ke ne wofɔ mi ɖe tsitre kple Kristo la, ekema miyi edzi mianɔ nu siwo le dziƒo, afi si Kristo la nɔ anyi ɖe Mawu ƒe ɖusime le, la dim.
2 Mina miaƒe susu nanɔ nu siwo le dziƒo la ŋu, ke menye nu siwo le anyigba dzi la ŋu o. 3 Elabena mieku, eye wotsɔ miaƒe agbe ɣla ɖe Kristo me le Mawu me.
4 Ne woɖe Kristo, si nye míaƒe agbe la, ɖe go la, ekema woaɖe miawo hã ɖe go kplii le ŋutikɔkɔe me.
5 Eya ta miwu miaƒe ŋutinu siwo le anyigba dzi, le gbɔdɔdɔ manɔsenu, makɔmakɔnyenye, gbɔdɔdɔ ƒe dzodzro vɔ̃, nudzodzro vɔ̃, kple ŋukeklẽ, si nye trɔ̃subɔsubɔ la gome. 6 Nu mawo tae Mawu ƒe dziku gbɔna ɖo. 7 Nu mawo tututu miawo hã miewɔna le miaƒe tsãgbenɔnɔ me.
8 Ke azɔ miɖe asi le nu siawo katã ŋu keŋkeŋ: dziku, dɔmedzoe, vɔ̃ɖinyenye, eye nya veamewo kple yakanyawo negado le mia nu o. 9 Migaka aʋatso na mia nɔewo o. Miɖe amenyenye xoxo la kple eƒe nuwɔnawo ɖa, 10 eye mido amenyenye yeye la, si wɔm wole yeyee to sidzedze vavãtɔ me le Ame si wɔe la ƒe nɔnɔme nu, 11 afi sia Helatɔ alo Yudatɔ, aʋatsotso alo aʋamatsomatso, amedzro, Skitetɔ, kluvi alo ablɔɖeme meli o; ke boŋ Kristo ye nye nuwo katã, eye wòle wo katã me.
12 Eya ta esi mienye Mawu ƒe ame tiatiawo, ame kɔkɔewo kple lɔlɔ̃tɔwo ŋuti la, mido dɔmetɔtrɔ, dɔmenyonyo, ɖokuibɔbɔ, tufafa kple dzigbɔgbɔ blewu. 13 Miyi edzi miado dzi anɔ anyi kple mia nɔewo, eye miatsɔ anɔ mia nɔewo kem faa ne nya aɖe le ame aɖe si ɖe nɔvia ŋu. Ale si ko Yehowa tsɔ ke mi faa la, miawo hã miwɔ nenema ke.
14 Hekpe ɖe nu siawo katã ŋu la, mido lɔlɔ̃, elabena enye ɖekawɔwɔ ƒe nublanu deblibo.
15 Mina Kristo la ƒe ŋutifafa naɖu dzi le miaƒe dziwo me, elabena ŋutifafa ma gbɔe woyɔ mi vɛ le ŋutilã ɖeka me. Eye minye akpedalawo.
16 Mina Kristo la ƒe nya la naxɔ aƒe ɖe mia me le nunya katã me. Miyi edzi mianɔ nu fiam mia nɔewo, eye mianɔ dzi dem ƒo na mia nɔewo kple psalmowo, Mawu kafukafu nyawo, kple gbɔgbɔmehawo dzidzi ŋudzedzekpɔkpɔtɔe, eye midzi ha le miaƒe dziwo me na Yehowa. 17 Nu sia nu si miewɔna le nya alo nuwɔna me la, miwɔ wo katã le Aƒetɔ Yesu ƒe ŋkɔ me, eye mianɔ akpe dam na Mawu Fofo la to edzi.
18 Mi srɔ̃nyɔnuwo, mibɔbɔ mia ɖokui na mia srɔ̃wo, abe ale si wòdze le Aƒetɔ la me ene.
19 Mi srɔ̃ŋutsuwo, miyi edzi mianɔ mia srɔ̃wo lɔ̃m, eye miganɔ dɔmedzoe dom ɖe wo ŋu helĩhelĩ o.
20 Mi ɖeviwo, miɖo to mia dzilawo le nu sia nu me, elabena esia dzea Aƒetɔ la ŋu nyuie.
21 Mi fofowo, miganɔ dziku dom na mia viwo o, ale be dzi nagaɖe le wo ƒo o.
22 Mi kluviwo, miɖo to amegbetɔ siwo nye miaƒe aƒetɔwo le nu sia nu me, menye ne woƒe ŋku le mia ŋu ko le ameŋudzedze ta o, ke boŋ le dzimekɔkɔ me, le Yehowa vɔvɔ̃ me. 23 Nu sia nu si wɔm miele la, miwɔe tso luʋɔ blibo me abe Yehowa ye miele ewɔm na ene, ke menye na amewo o, 24 elabena mienyae be Yehowa gbɔe miaxɔ domenyinyi ƒe fetu la tsoe. Misubɔ Aƒetɔ Kristo abe kluviwo ene.
25 Ame si wɔa nu gbegblẽ la, axɔ nu gbegblẽ si wòwɔ la ŋuti fetu godoo. Ameŋkumekpɔkpɔ aɖeke mele eme o.
4 Mi aƒetɔwo, miwɔ nu si le dzɔdzɔe kple nu si sɔ la ɖe miaƒe kluviwo ŋu, eye minyae be Aƒetɔ le miawo hã mia si le dziƒo.
3 Le ɣeyiɣi ma ke me la, mido gbe ɖa ɖe míawo hã mía ta, ale be Mawu naʋu nya la ƒe ʋɔtru na mí, be míate ŋu agblɔ Kristo la ŋuti nya ɣaɣla kɔkɔe, si tututu ta mele gaxɔ me ɖo la, 4 ne mate ŋu agblɔe eme nakɔ abe ale si wòdze be mawɔe la ene.
5 Miyi edzi miazɔ le nunya me le nuwɔwɔ kple ame siwo le egodo la me, eye miwɔ miaƒe ɣeyiɣi ŋu dɔ le mɔ nyuitɔ nu. 6 Mina miaƒe nya nadze to ɣesiaɣi, eye dze nanɔ eme, ne mianya ale si wòdze be miaɖo nya ŋu na ame sia ame.
7 Nɔvinye lɔlɔ̃tɔ Tikiko, si nye subɔla wɔnuteƒe kple hati kluvi le Aƒetɔ la me la, agblɔ nu siwo katã dzɔ ɖe dzinye la na mi.
8 Mele edɔm ɖe mia gbɔ be mianya ale si míele, eye wòafa akɔ na miaƒe dziwo.
9 Mele eya kple Onesimo, nɔvinye nuteƒewɔla lɔlɔ̃a, si tso mia gbɔ la dɔm; woagblɔ ale si nuwo le le mía gbɔ afi sia la katã na mi. 10 Aristarko, si le gaxɔ me kplim, do gbe na mi, Barnaba ƒe ƒometɔ Marko hã (ame si ƒe nya míegblɔ na mi be ne eva mia gbɔ la, miaxɔe nyuie), 11 kple Yesu si woyɔna be Yusto, ame siwo nye aʋatsotsotɔwo, hã do gbe na mi.
12 Epafra, ame si tso mia gbɔ eye wònye Kristo Yesu ƒe kluvi la, do gbe na mi. Edoa gbe ɖa vevie ɖe mia ta ɣesiaɣi, be mlɔeba la, miasu te bliboe, eye kakaɖedzi sẽŋu nanɔ mia si le Mawu ƒe lɔlɔ̃nu blibo la me. 13 Elabena mele ɖase ɖim le eŋu be, edzea agbagba geɖe ɖe miawo kple ame siwo le Laodikea kpakple ame siwo le Hierapoli la ta.
14 Luka, atikewɔla lɔlɔ̃tɔ la, do gbe na mi, eye Dema hã do gbe na mi.
15 Mido gbe na nɔvi siwo le Laodikea nam, eye mido gbe na Nimfa kpakple hame si le eƒe aƒe me la nam.
16 Eye ne miexlẽ agbalẽ sia vɔ la, miwɔ ɖoɖo woaxlẽe le hame si le Laodikea hã me, eye miawo hã miaxlẽ esi tso Laodikea la.
17 Migblɔ na Arkipo be: "Lé fɔ ɖe subɔsubɔdɔ si nèxɔ le Aƒetɔ la me ŋu nàwɔe ade goe. "
18 Nye, Paulo ƒe gbedoname si metsɔ nye ŋutɔ nye asi ŋlɔ lae nye esi.
Miɖo ŋku edzi be mekpɔtɔ le ga me.
Mawu ƒe amenuveve nanɔ kpli mi.
1 Tesalonikatɔwo
1:1-10
1 Paulo, Silvano kple Timoteo le esia ŋlɔm na hame si le Tesalonika, si wɔ ɖeka kple Mawu Fofo la kple Aƒetɔ Yesu Kristo:
Amenuveve kple ŋutifafa woana mi. 2 Míeɖoa ŋku mi katã mia dzi le míaƒe gbedodoɖawo me hedaa akpe na Mawu ɣesiaɣi, 3 elabena míeɖoa ŋku miaƒe xɔsedɔwo kple dɔ siwo miewɔna le lɔlɔ̃ me kpakple miaƒe dzidodo le mɔkpɔkpɔ si le mia si le Aƒetɔ Yesu Kristo me la dzi ɣesiaɣi le mía Mawu kple Fofo la ŋkume. 4 Nɔviwo, mi ame siwo Mawu lɔ̃, míenya be Mawue tia mi, 5 elabena nya nyui si míeɖe gbeƒãe la, menye nya si míegblɔ kple nu ko wònye o, ke míegblɔe le ŋusẽ kple gbɔgbɔ kɔkɔe kpakple kakaɖedzi sẽŋu hã me, abe ale si ko mienya ame siwo ƒomevi míeva zu le mia dome le mia ta la ene.
6 Ale miezu míawo kple Aƒetɔ la srɔ̃lawo, esi mietsɔ dzidzɔ si gbɔgbɔ kɔkɔea nana la xɔ nya la le yometiti geɖewo me, 7 eye mieva zu kpɔɖeŋu na xɔsetɔ siwo katã le Makedonia kple Akaya.
8 Nyateƒee wònye be menye ɖeko Yehowa ƒe nya la ɖi hoo tso mia gbɔ yi Makedonia kple Akaya o, ke ale si miexɔ Mawu dzi se la ŋu nya hã kaka ɖo afi sia afi, ale be mehiã be míagagblɔ nya aɖeke o. 9 Elabena woawo ŋutɔwo yi edzi le nu ƒom tso ale si míeva mia gbɔ zi gbãtɔ, kple ale si mietrɔ le miaƒe trɔ̃wo yome heva Mawu gbɔ, be miasubɔ Mawu gbagbe vavã la ŋuti, 10 eye mialala Via tso dziƒowo, ame si wòfɔ ɖe tsitre tso ame kukuwo dome, si nye Yesu, ame si ɖe mí tso dziku si gbɔna la me.
2:1-20
2 Nɔviwo, miawo ŋutɔwo mienya nyuie be míaƒe mia gbɔ vava la mezu dzodzro o. 2 Togbɔ be míekpe fu, eye woɖi gbɔ mí gbã le Filipi, abe ale si mienya ene hã la, dzi ɖo mía ƒo to mía Mawu ƒe kpekpeɖeŋu me be míagblɔ Mawu ƒe nya nyui la na mi le tsitretsiɖeŋu geɖe me.
3 Elabena nuxlɔ̃ame si míenana mi la menye alakpanya alo susu vɔ̃ alo amebeble wònye o, 4 ke boŋ ale si ko Mawu kpɔe be míedze be wòatsɔ nya nyui la ade asi na míi la, nenemae míeƒoa nui, menye be wòadze amegbetɔwo ŋu o, ke boŋ be wòadze Mawu, ame si dzroa míaƒe dziwo me kpɔ la ŋu.
5 Le nyateƒe me la, mienyae nyuie be míezã ameflunya ŋɔnɔe aɖeke ɣeaɖekeɣi kpɔ o, alo to aye me klẽ ŋu ɖe ame aɖeke ƒe nu ŋu kpɔ o; Mawue nye ɖasefo! 6 Eye míele bubu hã dim tso amegbetɔwo gbɔ o, míele edim tso miawo alo ame bubuwo gbɔ o, togbɔ be míate ŋu anye agba gã aɖe na mi le Kristo ƒe apostolo siwo míenye ta hafi. 7 Ke boŋ míewɔa nu ɖe mia ŋu tufafatɔe, abe ale si vidada léa be na eya ŋutɔ viawo nyuie ene.
8 Eya ta esi míelɔ̃a nu le mia gbɔ o ta la, edzɔ dzi na mí vevie be, menye Mawu ƒe nya nyui la ɖeɖe ko míatsɔ ana mi o, ke míawo ŋutɔ mía ɖokuiwo hãe, elabena mieva zu míaƒe lɔlɔ̃tɔwo. 9 Nyateƒee, nɔviwo, mieɖoa ŋku míaƒe agbagbadzedze kple kutrikuku dzi.
10 Miawoe nye ɖasefowo, eye Mawu hã nyee, be míenye nuteƒewɔlawo kple ame dzɔdzɔewo kpakple mokakamanɔŋutɔwo le mi xɔsetɔwo dome. 11 Eye mienya nyuie be míeyi edzi xlɔ̃ nu mia dometɔ ɖe sia ɖe, eye míefa akɔ na mi heƒo nu na mi abe ale si vifofo wɔna na viawo ene, 12 ale be miayi edzi azɔ ale si dze Mawu, ame si yɔ mi va eƒe Fiaɖuƒe kple ŋutikɔkɔe gbɔ la ŋu.
13 Ɛ̃, ema tae míawo hã míedaa akpe na Mawu madzudzɔmadzudzɔe ɖo, elabena esi miexɔ Mawu ƒe nya, si miese tso mía gbɔ la, miexɔe abe amegbetɔwo ƒe nya ene o, ke boŋ abe Mawu ƒe nya ene, abe ale si tututu wòle hã ene, eye wòle dɔ dzi le mi xɔsetɔwo me. 14 Nɔviwo, miezu Mawu ƒe hame siwo le Yudea siwo wɔ ɖeka kple Kristo Yesu la srɔ̃lawo, elabena miawo hã miekpe fu le miawo ŋutɔwo mia deviwo si me, abe ale si tututu woawo hã wokpe fu le Yudatɔwo si me la ene, 15 ame siwo wu Aƒetɔ Yesu gɔ̃ hã kple nyagblɔɖilawo, eye woti míawo hã yome. Azɔ hã, womele nu si dze Mawu ŋu la wɔm o, ke boŋ wotsi tsitre ɖe amewo katã ƒe nyonyo ŋu, 16 esi wodze agbagba be yewoaxe mɔ na mí be míagaƒo nu na dukɔwo me tɔwo ne woakpɔ ɖeɖe o.
Ale ɣesiaɣi wona woƒe nu vɔ̃wo yɔ gba go.
Ke eƒe dziku la va wo dzi mlɔeba. 17 Ke nɔviwo, esi mía kpli mi dome klã ɣeyiɣi kpui aɖe (le ŋutilã me, menye le míaƒe dzi me ya o), eye miele mía dzrom vevie ta la, míedze agbagba ɖe sia ɖe be míagakpɔ mia ŋkume.
19 Elabena nu kae nye míaƒe mɔkpɔkpɔ alo dzidzɔ alo aseyetsotso ƒe dziɖuɖukuku le mía Aƒetɔ Yesu ŋkume le eƒe anyinɔɣi la?
3:1-13
3 Eya ta esi dzi meganya le dodom na mí o la, míekpɔe be enyo be míawo ɖeɖe míatsi Atene; 2 eye míedɔ Timoteo, mía nɔvi kple Mawu ƒe subɔla si gblɔa Kristo la ŋuti nya nyui la, be wòava do ŋusẽ mi, eye wòafa akɔ na mi le xɔse la me, 3 ale be xaxa siawo nagaʋuʋu ame aɖeke o. Elabena miawo ŋutɔwo mienyae be, míate ŋu aƒo asa na xaxa siawo o. 4 Elabena esi míenɔ mia gbɔ la, míegblɔnɛ na mi be míato xaxa me tsã, eye esiae le eme vam abe ale si mienyae ene.
5 Esia tae esi dzi meganya le dodom nam o la, medɔ ame ɖa be manya nu tso miaƒe nuteƒewɔwɔ ŋu, be ame aɖe menya nu o, Tela la anya te mi kpɔ le mɔ aɖe nu, eye míaƒe agbagbadzedze azu dzodzro mahĩ.
6 Ðeko Timoteo tso mia gbɔ va ɖo mía gbɔ koe nye esia, eye wòva gblɔ nya nyui na mí tso miaƒe nuteƒewɔwɔ kple lɔlɔ̃ ŋu, be mieɖoa ŋku mía dzi vevie ɣesiaɣi, eye wòle mia dzrom be yewoakpɔ mí abe ale si ko wòle míawo hã dzrom be míakpɔ mi ene. 7 Eya ta nɔviwo, le míaƒe hiãkame kple xaxawo katã me hã, dzi ɖo mía ƒo le miaƒe nuteƒewɔwɔ ta. 8 Esi miele tsitre sesĩe le Aƒetɔ la me ta la, agbe gaɖo mía me.
9 Elabena ɖe míate ŋu ada akpe na Mawu ɖe mia ta wòade edeƒe le dzidzɔ gã si kpɔm míele le mía Mawu ŋkume le mia ta la ŋua? 10 Míele kokoƒoƒo dzi vevie zã kple keli be míakpɔ mia ŋkume, eye míatsɔ nu siwo susɔ le miaƒe xɔse ŋu la akpee na mi. 11 Ke mía Mawu kple Fofo la ŋutɔ kpakple mía Aƒetɔ Yesu naʋu mɔ na mí be míava mia gbɔ. 12 Eye Aƒetɔ la nekpe ɖe mia ŋu miatsi, ɛ̃, miagba go le lɔlɔ̃ na mia nɔewo kple amewo katã me, abe ale si ko míawo hã míaƒe lɔlɔ̃ le na mi ene, 13 ne wòana miaƒe dziwo nali ke, eye mokaka naganɔ mia ŋu o, le kɔkɔenyenye me le mía Mawu kple Fofo la ŋkume, le mía Aƒetɔ Yesu kple eƒe ame kɔkɔewo katã ƒe anyinɔɣi la.
4 Mlɔeba la, nɔviwo, abe ale si ko miexɔ mɔfiame tso mía gbɔ le ale si wòdze be miazɔ ne miadze Mawu ŋu abe ale si ko miele zɔzɔm hã ene la, míele kuku ɖem na mi hele nu xlɔ̃m mi to Aƒetɔ Yesu dzi be miayi edzi awɔe geɖe wu.
2 Elabena mienya mɔfiame siwo míena mi to Aƒetɔ Yesu dzi la.
3 Elabena esiae nye Mawu ƒe lɔlɔ̃nu be, mianye ame siwo ŋu kɔ, eye miatsri gbɔdɔdɔ manɔsenu. 4 Mia dometɔ ɖe sia ɖe nanya ale si wòaɖu eya ŋutɔ ƒe ŋutilã dzi le kɔkɔenyenye kple bubu me, 5 menye le gbɔdɔdɔ ƒe dzodzro ƒe fieŋufieŋu me, abe ale si dukɔ siwo menya Mawu o la wɔna ene o. 6 Ame aɖeke nagagblẽ nu le nɔvia ŋu alo axɔ eƒe gomewo le esi le nya sia me o, elabena Yehowa hea to na ame le nu siawo katã ŋuti, abe ale si míegblɔe na mi xoxo hexlɔ̃ nu mi vevie ene.
7 Elabena Mawu meyɔ mí na makɔmakɔnyenye o, ke na kɔkɔenyenye boŋ. 8 Eya ta ame si doa vlo esia la, menye amegbetɔe wòdoa vloe o, ke Mawu, ame si naa eƒe gbɔgbɔ kɔkɔe mi la boŋ.
9 Ke le nɔvilɔlɔ̃ ŋuti la, mehiã mi be míaŋlɔ naneke na mi tso eŋu o, elabena Mawu fia miawo ŋutɔwo be mialɔ̃ mia nɔewo. 10 Le nyateƒe me la, miele ewɔm hã na nɔvi siwo katã le Makedonia blibo la.
Ke míele nu xlɔ̃m mi, nɔviwo, be miayi edzi awɔe geɖe wu. 11 Miɖoe miaƒe taɖodzinu be yewoanɔ anyi kpoo, eye miakpɔ miawo ŋutɔwo miaƒe nyawo gbɔ eye miatsɔ miaƒe asiwo awɔ dɔ, abe ale si míefia mi ene, 12 ale be miazɔ ale si dze le ame siwo le egodo la ŋkume, eye naneke nagahiã mi o.
13 Azɔ hã, nɔviwo, míedi be ame siwo le alɔ̃ dɔm le ku me la ŋu nya nanɔ manyamanya na mi o; ale be miagaxa nu abe ame siwo si mɔkpɔkpɔ aɖeke mele o la ene o.
14 Ne míexɔe se be Yesu ku, eye wògafɔ vavã la, ekema Mawu akplɔ ame siwo dɔ alɔ̃ le ku me le Yesu me la ayi kpakplii.
15 Elabena nya si gblɔm míele na mi to Yehowa ƒe nya la dzie nye be, mí ame siwo le agbe yi ɖase Aƒetɔ la ƒe anyinɔɣi la, míado ŋgɔ na ame siwo dɔ alɔ̃ le ku me la le mɔ aɖeke nu o; 16 elabena Aƒetɔ la ŋutɔ atsɔ gbeɖeɖe sesẽ kple mawudɔla gãtɔ ƒe gbe kpakple Mawu ƒe kpẽ ƒe ɖiɖi aɖi tso dziƒo, eye ame siwo ku le Kristo me la atsi tsitre gbã. 17 Emegbe la, woakɔ mí ame susɔe siwo le agbe la le alilikpowo me ayi aɖakpe Aƒetɔ la le yame ahawɔ ɖeka kpli wo; eye ale míanɔ Aƒetɔ la gbɔ ɖaa.
18 Eya ta miyi edzi miatsɔ nya siawo anɔ akɔ fam na mia nɔewo.
5:1-28
5 Ke le ɣeyiɣiwo kple azãgbewo ŋu la, nɔviwo, mehiã be míaŋlɔ naneke na mi tso wo ŋu o. 2 Elabena miawo ŋutɔwo mienyae nyuie be, Yehowa ƒe ŋkeke la gbɔna abe ale si tututu fiafitɔ vana le zã me ene.
3 Ne wole gbɔgblɔm be, "Ŋutifafa kple dedienɔnɔ! " la, ekema tsɔtsrɔ̃ kpata ava wo dzi kpoyi, abe ale si fuɖuame va lilia funɔ ene, eye womate ŋu asi le enu le mɔ aɖeke nu o.
4 Ke miawo la, nɔviwo, miele viviti me o, ale be ŋkeke la nagaɖi ɖe mi abe ale si ŋkeke ɖina ɖe fiafitɔwo ene o, 5 elabena mi katã mienye kekeli viwo kple ŋkeke viwo. Míenye zã alo viviti tɔ o.
6 Eya ta migana míanɔ alɔ̃ dɔm abe ame susɔeawo ke ene o, ke boŋ mina míanɔ ŋudzɔ, eye míanɔ mo xexi.
7 Elabena ame siwo dɔa alɔ̃ la, zã me koŋ ye wodɔa alɔ̃, eye ame siwo mua aha la, zã mee womua aha. 8 Ke mí ame siwo nye ŋkeke viwo la, mina míanɔ mo xexi, eye míado xɔse kple lɔlɔ̃ ƒe akɔtakpoxɔnu la, eye míaɖɔ xɔxɔ ƒe mɔkpɔkpɔ la abe gakuku ene; 9 elabena Mawu metia mí na dziku o, ke na ɖeɖekpɔkpɔ boŋ to mía Aƒetɔ Yesu Kristo dzi. 10 Eku ɖe mía ta, ale be míeɖale ŋu loo alo le alɔ̃ dɔm o, míanɔ agbe kpakplii.
11 Eya ta miyi edzi mianɔ dzi dem ƒo na mia nɔewo, eye mianɔ mia nɔewo tum ɖo, abe ale si ko miele ewɔm vavã hã ene.
12 Nɔviwo, míele kuku ɖem na mi be miade bubu ame siwo le dɔ wɔm vevie le mia dome, eye wole mia dzi kpɔm le Aƒetɔ la me hele nu xlɔ̃m mi la ŋu; 13 eye be miade bubu geɖe ŋutɔ wo ŋu le lɔlɔ̃ me, le woƒe dɔwɔwɔ ta.
Minɔ anyi kple mia nɔewo le ŋutifafa me.
14 Gawu la, nɔviwo, míele nu xlɔ̃m mi be, migbe nya na ame siwo le zɔzɔm sakasaka la vevie, mifa akɔ na ame siwo lé blanui, mikpe ɖe gbɔdzɔgbɔdzɔtɔwo ŋu, migbɔ dzi ɖi na amewo katã. 15 Midze agbagba be miagaɖo vɔ̃ vɔ̃ teƒe na ame aɖeke o, ke boŋ midi nyui na mia nɔewo kple amewo katã ɣesiaɣi.
16 Dzi nadzɔ mi ɖaa. 17 Minɔ gbedodoɖa dzi ɣeawokatãɣi. 18 Mida akpe ɖe nu sia nu ta. Esiae nye Mawu ƒe lɔlɔ̃nu na mi le Kristo Yesu me. 19 Migatsi gbɔgbɔ la ƒe dzo la o.
20 Migado vlo nyagblɔɖiwo o. 21 Mido nuwo katã kpɔ; milé ɖe nu si nyo la ŋu. 22 Mitsri nu vɔ̃ɖi ɖe sia ɖe ƒomevi.
23 Ŋutifafa Mawu la ŋutɔ nakɔ mia ŋu keŋkeŋ. Eye nɔviwo, neva eme be woakpɔ miaƒe gbɔgbɔ kple luʋɔ kpakple ŋutilã, si le blibo le go sia go me la ta dedie mokaka manɔŋui le mía Aƒetɔ Yesu Kristo ƒe anyinɔɣi la.
24 Nuteƒewɔlae ame si le mia yɔm la nye, eye awɔe hã.
25 Nɔviwo, miyi edzi mianɔ gbe dom ɖa ɖe mía ta.
26 Mitsɔ nugbugbɔ kɔkɔe do gbe na nɔviawo katã.
27 Mele nu xlɔ̃m mi vevie le Aƒetɔ la me be, miaxlẽ agbalẽ sia na nɔviawo katã.
28 Mía Aƒetɔ Yesu Kristo ƒe amenuveve nanɔ kpli mi.
2 Tesalonikatɔwo
1:1-12
1 Paulo, Silvano kple Timoteo le esia ŋlɔm na hame si le Tesalonika, si wɔ ɖeka kple Mawu mía Fofo la kple Aƒetɔ Yesu Kristo: 2 Amenuveve kple ŋutifafa si tso Mawu Fofo la kple Aƒetɔ Yesu Kristo gbɔ la, woana mi.
6 Nu si tae wòle aleae nye be, Mawu tɔ dzɔ be wòatsɔ xaxa aɖo eteƒe na ame siwo hea xaxa vaa mia dzi. 7 Ke mi ame siwo le xaxa me tom la, Mawu ana gbɔdzɔe miawo kple míawo le Aƒetɔ Yesu kple eƒe dɔla sẽŋuwo ƒe ɖeɖefia tso dziƒo 8 le dzoƒaɖewo me la me, esime wòabia hlɔ̃ ame siwo menya Mawu o kple ame siwo meɖoa to mía Aƒetɔ Yesu ŋuti nya nyui la o. 9 Ame siawo akpɔ tsɔtsrɔ̃ mavɔ ƒe tohehe le Aƒetɔ la ŋkume kple eƒe ŋusẽ ƒe ŋutikɔkɔe la gbɔ, 10 esime wòava be woadoe ɖe dzi kpakple eƒe ame kɔkɔewo, eye be woakpɔe le ŋkeke ma dzi wòawɔ moyaa na ame, le ame siwo katã xɔ edzi se la dome, elabena miexɔ ɖase si míeɖi la dzi se.
11 Esia tututu tae míedoa gbe ɖa ɖe mia ta ɣesiaɣi ɖo, be mía Mawu la nabu mi be miedze na eƒe yɔyɔ la, eye wòatsɔ eƒe ŋusẽ awɔ nu nyui sia nu nyui kple xɔse ƒe dɔ siwo dze eŋu la bliboe. 12 Ale be woado mía Aƒetɔ Yesu ƒe ŋkɔ ɖe dzi le mia me, eye woado miawo hã ɖe dzi le eya amea me, le mía Mawu la, kple Aƒetɔ Yesu Kristo, ƒe amenuveve la nu.
2 Ke nɔviwo, le mía Aƒetɔ Yesu Kristo ƒe anyinɔɣi kple esime woaƒo mía nu ƒu ɖe egbɔ ŋuti la, míele biabiam tso mia si 2 be miagana woatɔtɔ miaƒe susu kaba alo ana nya aɖe si adze abe gbɔgbɔ mee wòtso ene, alo nya aɖe si wogblɔ kple nu, alo agbalẽ aɖe si adze abe mía gbɔe wòtso ene la, naɖe fu na mi, be Yehowa ƒe ŋkeke la ɖo vɔ o.
3 Migana ame aɖeke nakplɔ mi atrae le mɔ aɖeke nu o, elabena ŋkeke ma mava o, negbe ɖe xɔsegbegbe la va gbã, eye woɖe sedzimawɔla, si nye tsɔtsrɔ̃vi la fia hafi. 4 Tsitretsiɖeŋulae wònye, eye wòdoa eɖokui ɖe dzi ɖe nu sia nu si woyɔna be mawu alo nu si wosubɔna la ŋu, eye ale wònɔ anyi ɖe Mawu ƒe gbedoxɔ me, hele eɖokui ɖem fia gaglã be mawu yenye. 5 Ðe mieɖo ŋkui be, esime menɔ mia gbɔ la, melɔ̃a nya siawo gbɔgblɔ na mi oa? 6 Ke azɔ mienya nu si le mɔ xem nɛ la, ale be woaɖee ɖe go le eya ŋutɔ ƒe ɣeyiɣi la dzi.
8 Ekema woaɖe sedzimawɔla la ɖe go, ame si Aƒetɔ Yesu atsɔ eƒe numegbɔgbɔ aɖe ɖa, eye wòato eƒe anyinɔɣi si adze ƒãa la dzi abu mo nɛ. 9 Ke sedzimawɔla la ƒe anyinɔnɔ la nye Satana ƒe dɔwɔwɔ si me wowɔa ŋusẽdɔwo kple amebeble ƒe dzesiwo kple nukunuwo 10 kpakple nu madzɔmadzɔ ɖe sia ɖe le tsɔ blea ame siwo le tsɔtsrɔ̃m la abe woƒe fetu ene, elabena womexɔ nyateƒe la ƒe lɔlɔ̃ la, ne woakpɔ ɖeɖe o. 11 Esia tae Mawu ɖe mɔ vodada ƒe ŋusẽkpɔɖeamedzi kplɔ wo trae, ale be woaxɔ aʋatsokaka dzi ase, 12 ne woadrɔ̃ ʋɔnu wo katã le esi womexɔ nyateƒe la dzi se o, ke boŋ wokpɔ dzidzɔ ɖe nu madzɔmadzɔ wɔwɔ ŋu ta.
13 Gake ele na mí be míada akpe na Mawu ɣesiaɣi ɖe mi, nɔvi siwo Yehowa lɔ̃ la ta, elabena Mawu tia mi tso gɔmedzedzea me na ɖeɖekpɔkpɔ, to eƒe gbɔgbɔ si wòtsɔ kɔ mia ŋu kple miaƒe nyateƒe la dzi xɔxɔ se me. 14 Eyɔ mi va esia gbɔ to nya nyui si míegblɔna la dzi, ale be mía Aƒetɔ Yesu Kristo ƒe ŋutikɔkɔe la nasu mia si.
15 Eya ta nɔviwo, minɔ tsitre sesĩe, eye milé nu siwo míefia mi, eɖanye to numenya alo agbalẽ aɖe si míeŋlɔ ɖo ɖe mí dzi o, la me ɖe asi.
16 Eye mía Aƒetɔ Yesu Kristo ŋutɔ kple Mawu, mía Fofo, ame si lɔ̃ mí, eye wòto eƒe amenuveve me na akɔfafa mavɔ kple mɔkpɔkpɔ nyui mí la, 17 nafa akɔ na miaƒe dziwo, eye wòado ŋusẽ mi le dɔ nyui kple nya nyui ɖe sia ɖe me.
3 Mlɔeba la, nɔviwo, minɔ gbedodoɖa dzi ɖe mía ta, be Yehowa ƒe nya la nayi edzi akaka kabakaba, eye woakɔ eŋu abe ale si wòle le mia gome ene, 2 eye be woaɖe mí tso nu vevi wɔamelawo kple ame vɔ̃ɖiwo si me, elabena menye amewo katã sie xɔse le o.
3 Ke nuteƒewɔlae Aƒetɔ la nye, ana mianɔ te sesĩe, eye wòakpɔ mia ta tso vɔ̃ɖitɔ la si me.
4 Gawu la, míeka ɖe mia dzi le Aƒetɔ la me be miele mɔfiame siwo míena mi la dzi wɔm, eye be miayi edzi awɔ wo.
5 Aƒetɔ la neyi edzi wòafia mɔ miaƒe dziwo dzidzedzetɔe ayi Mawu ƒe lɔlɔ̃ kple dzidodo le Kristo la ta gbɔ.
6 Ke nɔviwo, míele mɔfiame sia nam mi le mía Aƒetɔ Yesu Kristo ƒe ŋkɔ me be, miate mia ɖokui ɖa le nɔvi sia nɔvi si zɔna sakasaka la ŋu, ame si mezɔna ɖe nu siwo miexɔ tso mía gbɔ nu la dzi o.
7 Elabena miawo ŋutɔwo mienya ale si wòle be miasrɔ̃ míi, elabena esi míenɔ mia dome la, míezɔ sakasaka o, 8 eye míeɖu nu le ame aɖeke gbɔ dzodzro o.
Ke boŋ míeku kutri wɔ dɔ zã kple keli, be míaganye agba gã aɖeke na mia dometɔ aɖeke o.
12 Míele se dem na ame siawo, eye míele nu xlɔ̃m wo le Aƒetɔ Yesu Kristo me be, woawɔ dɔ kpoo, eye woaɖu nu siwo woawo ŋutɔwo wɔ dɔ kpɔ la.
13 Ke nɔviwo, miawo la, migadzudzɔ nu si nyo la wɔwɔ o.
14 Ke ne ame aɖe meɖo to míaƒe agbalẽ sia me nyawo o la, mide dzesi ame sia eye midzudzɔ hadede kplii, ale be ŋu nakpee. 15 Ke hã migabui abe futɔ ene o, ke boŋ miyi edzi mianɔ nu xlɔ̃mee abe nɔvi ene.
16 Ke ŋutifafa ƒe Aƒetɔ la ŋutɔ nana ŋutifafa mi ɣeawokatãɣi le mɔ sia mɔ nu.
Aƒetɔ la nenɔ anyi kpli mi katã.
17 Nye, Paulo ƒe gbedoname, si metsɔ nye ŋutɔ nye asi ŋlɔ, si nye dzesi le nye agbalẽ ɖe sia ɖe me, lae nye esi; aleae meŋlɔa nui.
18 Mía Aƒetɔ Yesu Kristo ƒe amenuveve nanɔ kpli mi katã.
1 Timoteo
1:1-20
1 Paulo, Kristo Yesu ƒe apostolo, le Mawu mía Xɔla kple Kristo Yesu míaƒe mɔkpɔkpɔ la ƒe sedede nu, 2 le esia ŋlɔm na Timoteo, vinye vavã le xɔse la me:
Amenuveve, nublanuikpɔkpɔ kple ŋutifafa si tso Mawu Fofo la kple Kristo Yesu, mía Aƒetɔ gbɔ la, nanɔ kpli wò. 3 Ale si ko mede dzi ƒo na wò be nànɔ Efeso esime menɔ Makedonia mɔ dzem la, nenema kee mele dzi dem ƒo na wò fifia hã be nàde se na ame aɖewo be, woaganɔ nu bubu fiam o, 4 eye be woagalé to ɖe gliwo kple dzidzimewo xexlẽ fia ŋuti o. Nu mawo meɖea vi aɖeke o, ɖeko wonana amewo susua nyawo gblɔna le esi teƒe be woana amewo nanya nane si ado ŋusẽ wo le Mawu dzi xɔxɔ se me. 5 Le nyateƒe me la, taɖodzinu si le mɔfiame sia ŋue nye be, lɔlɔ̃ si tso dzi dzadzɛ kple dzitsinya nyui kpakple xɔse si me alakpa mele o la me nasu mía si. 6 Esi ame aɖewo tra tso nu siawo gbɔ ta la, wotrɔ ɖe nu kpoloe ƒoƒo si meɖea vi aɖeke o ŋu. 7 Wodi be yewoanye sefialawo, evɔ womesea nya siwo gblɔm wole alo nu siwo dzi wotea tɔ ɖo vevie la gɔme o.
8 Ke míenyae be Se la nyo, nenye be ame wɔa eŋu dɔ ale si dze, 9 eye wònyae be menye ame dzɔdzɔe tae wodea se ɖo o, ke ame siwo tae wodenɛ ɖoe nye sedzidalawo kple aglãdzelawo, ame mavɔ̃mawuwo kple nu vɔ̃ wɔlawo, ame mawɔnuteƒewo kple ame siwo medea bubu nu kɔkɔewo ŋu o, tɔwulawo kple nɔwulawo, amewulawo, 10 ame siwo ƒoa wo ɖokuiwo ɖe gbɔdɔdɔ manɔsenu me, ŋutsu siwo dɔna kple ŋutsuwo, amefilawo, aʋatsokalawo, atam dzodzro kalawo, kpakple nu bubu ɖe sia ɖe si tsi tsitre ɖe nufiafia si le blibo la ŋu, 11 nufiafia si sɔ ɖe Mawu dzidzɔtɔ la ƒe ŋutikɔkɔe nya nyui, si wotsɔ de asi nam la nu.
12 Medaa akpe na mía Aƒetɔ Kristo Yesu, ame si do ŋusẽm la, elabena ebum nuteƒewɔlae be wòtsɔ subɔsubɔdɔ de asi nam, 13 togbɔ be tsã la, menye busunyagblɔla kple yometila kpakple ame mabuame hã. Gake wokpɔ nublanui nam, elabena mewɔe le manyamanya me kple dzimaxɔse me. 14 Ke mía Aƒetɔ la ve nunye geɖe ŋutɔ ale be xɔse su asinye to lɔlɔ̃ si le Kristo Yesu me la me.
15 Nya sia nye nyateƒe, eye wòdze be woalɔ̃ ɖe edzi bliboe be: Kristo Yesu va xexea me be yeaɖe nu vɔ̃ wɔlawo.
Nyee nye ame siawo dometɔ gãtɔ. 16 Gake wokpɔ nublanui nam ale be Kristo Yesu nato nye, ame si nye nu vɔ̃ wɔla gãtɔ dzi aɖe eƒe dzigbɔgbɔ blewu la katã afia, be wòanye kpɔɖeŋu na ame siwo aziɔ woƒe xɔse ɖe eŋu hena agbe mavɔ la.
17 Ke Fia mavɔmavɔtɔ, magblemagblẽ, makpɔmakpɔ, Mawu ɖeka kolia la, tɔ nanye bubu kple ŋutikɔkɔe tso mavɔ me yi mavɔ me.
Amen. 18 Vinye Timoteo, metsɔ mɔfiame sia le asi dem na wò le nyagblɔɖi siwo ku ɖe ŋuwò la nu, ale be woakpe ɖe ŋuwò nàyi aʋa nyui la wɔwɔ dzi, 19 eye nàlé xɔse kple dzitsinya nyui me ɖe asi, nu siwo ame aɖewo tu asii ɖa, si na woƒe xɔse dome gblẽ abe tɔdziʋu si gbã ene. 20 Himenayo kple Aleksandro le ame siawo dome, eye meɖe asi le wo ŋu na Satana, ne woahe to na wo atsɔ afia wo be woaganɔ busunya gblɔm o.
2:1-15
2 Eya ta gbã la, mele nu xlɔ̃m mi be mianɔ kokoƒoƒowo, gbedodoɖawo, kukuɖeɖewo kple akpedadawo dzi ɖe ame ƒomeviwo katã ta, 2 ɖe fiawo kple ame siwo katã le ŋusẽnɔƒewo la ta, ale be míayi edzi anɔ anyi kpoo le tomefafa me le ɖokuitsɔtsɔ na Mawu blibo kple moveviɖoɖo katã me.
3 Nu sia nyo, eye wòsɔ le Mawu, mía Xɔla ŋkume, 4 ame si ƒe lɔlɔ̃nue nye be woaɖe ame ƒomeviwo katã, eye nyateƒe ƒe sidzedze vavãtɔ la nasu wo si.
5 Elabena Mawu ɖeka kple domenɔla ɖeka si le Mawu kple amegbetɔwo dome, ame si nye Kristo Yesu ye li, 6 ame si tsɔ eɖokui na wònye tafe si sɔ ɖe enu ɖe amewo katã ta nu sia ŋue wòle be woaɖi ɖase le le eya ŋutɔ ƒe ɣeyiɣi dzi. 7 Ðaseɖiɖi sia tae woɖom gbeƒãɖela kple apostolo kple dukɔwo ƒe nufiala le xɔse kpakple nyateƒe ƒe nya la me ɖo nyateƒe tom mele, nyemele aʋatso kam o.
8 Eya ta medi be le afi sia afi la, ŋutsuwo nanɔ gbe dom ɖa, eye woawu asiwo dzi le kɔkɔenyenye me, dzikudodo kple glãkahehe manɔmee. 9 Nenema kee nyɔnuwo hã nado awu ɖe nɔnɔme nyui me, le ŋukpekpe kple ŋuɖɔɖo me, menye le ɖaƒoƒo ƒe atsyãwo kple sika alo dzonuwo alo awu xɔasiwo dodo me o, 10 ke boŋ woaɖo atsyɔ̃ abe ale si wòdze nyɔnu siwo vɔ̃a Mawu la ene, le dɔ nyuiwo wɔwɔ me.
11 Nyɔnu nasrɔ̃ nu le ɖoɖoezizi me le ɖokuibɔbɔ blibo me. 12 Nyemeɖe mɔ na nyɔnu be wòafia nu alo akpɔ ŋusẽ ɖe ŋutsu dzi o, ke boŋ be wòazi ɖoɖoe.
13 Elabena Adam ye wowɔ gbã, emegbe la, Xawa. 14 Eye menye Adam ye woble o, ke boŋ nyɔnu lae woble vevie, eye wòdze vodada me.
15 Gake woakpɔ nyɔnu ta dedie to vidzidzi me, ne eyi edzi zɔ le xɔse kple lɔlɔ̃ kple kɔkɔenyenye kpakple ŋuɖɔɖo me ko.
3:1-16
3 Nyateƒenyae nya sia nye: Ne ŋutsu aɖe le dzikpɔladɔ minyam la, ele dɔ nyui minyam. 2 Eya ta ele be dzikpɔla nanye mokakamanɔŋutɔ, nyɔnu ɖeka srɔ̃, wòada asɔ le nuwɔna me, wòanye ame ɖɔŋuɖo, ame si wɔa nu le ɖoɖo nu, amedzrowɔla, ame si nya nufiafia, 3 menye ahamula o, menye ŋutasẽla o, ke boŋ nugɔmesela, menye dzrehela o, menye galɔ̃la o, 4 ke ame si kpɔa eya ŋutɔ ƒe aƒe dzi nyuie, eye viawo bɔbɔa wo ɖokui anukwaretɔe 5 (elabena ne ame aɖe menya ale si wòakpɔ eya ŋutɔ ƒe aƒe dzi o ɖe, aleke wòawɔ akpɔ Mawu ƒe hame la dzi?), 6 menye ame si ƒe dzimetɔtrɔ teƒe medidi o, ne wòagado eɖokui ɖe dzi glodzoo, eye wòadze ʋɔnu si wodrɔ̃ Abosam la me o.
7 Azɔ hã, ele be wòakpɔ ɖaseɖiɖi nyui tso ame siwo le egodo la hã gbɔ, ale be wòagadze vlodoame kple Abosam ƒe mɔ̃ me o.
8 Nenema kee subɔsubɔdɔwɔlawo hã nanye ame siwo léa fɔ ɖe nu ŋu, woaganye aɖeveetɔwo o, woaganye aha geɖe nolawo o, woaganye ame siwo klẽa ŋu ɖe viɖe ƒoɖi kpɔkpɔ ŋu o, 9 woanye ame siwo léa xɔse ƒe nya ɣaɣla kɔkɔe la me ɖe asi le dzitsinya dzadzɛ me.
11 Nenema kee nyɔnuwo hã nawɔ nu kple moveviɖoɖo, woaganye ameŋugblẽlawo o, woada asɔ le nuwɔna me, woanye nuteƒewɔlawo le nu sia nu me.
12 Subɔsubɔdɔwɔla nanye nyɔnu ɖeka srɔ̃, ame si kpɔa viawo kple eya ŋutɔ ƒe aƒe dzi nyuie.
13 Elabena tenɔnɔ nyui sua ŋutsu siwo subɔna nyuie la si, eye dzi nɔa wo ƒo wotea ŋu ƒoa nu faa tso ale si woxɔ Kristo Yesu dzi se la ŋu.
14 Togbɔ be mele nya siawo ŋlɔm na wò hã la, mele mɔ kpɔm be mava gbɔwò kpuie. 15 Ke ne metsi megbe la, ne nànya ale si nàzɔ le Mawu ƒe aƒe, si nye Mawu gbagbe la ƒe hame, si nye nyateƒe la ƒe sɔti kple nu si lée ɖe te la me.
16 Vavãe, edze ƒãa be ɖokuitsɔtsɔ na Mawu ƒe nya ɣaɣla kɔkɔe sia lolo: ‘Woɖee fia le ŋutilã me, wobui ame dzɔdzɔe le gbɔgbɔ me, eɖe eɖokui fia mawudɔlawo, woɖe gbeƒãe le dukɔwo dome, woxɔ edzi se le xexea me, woxɔe yi dziƒo le ŋutikɔkɔe me.’
4:1-16
4 Gake nya si tso gbɔgbɔ me la gblɔe kɔtɛ be, le ɣeyiɣi siwo ava va me la, ame aɖewo ade megbe tso xɔse la gbɔ, eye woalé to ɖe beblegbɔgbɔwo ƒe nyawo kple gbɔgbɔ vɔ̃wo ƒe nufiafiawo ŋu, 2 to aʋatsokalawo ƒe alakpanuwɔwɔ me, ame siwo ƒe dzitsinya ku atri. 3 Ame siwo dea se ɖe srɔ̃ɖeɖe nu, eye wogblɔna na amewo be woatsri nuɖuɖu siwo Mawu wɔ be ame siwo si xɔse le, eye wonya nyateƒea nyuie la, naɖu kple akpedada la. 4 Elabena Mawu ƒe nuwɔwɔ ɖe sia ɖe nyo, eye mele be woatsri naneke o, ne wonya xɔe kple akpedada ko, 5 elabena wokɔ eŋu to Mawu ƒe nya kple gbedodoɖa ɖe eta me.
6 Ne ètsɔ nuxlɔ̃ame siawo ɖo nɔviawo ŋkume la, ànye Kristo Yesu ƒe subɔla nyui, ame si wotsɔ xɔse ƒe nyawo kple nufiafia nyui si yome nèdze pɛpɛpɛ la nyii. 7 Ke gbe alakpagli siwo medea bubu Mawu ŋu o, siwo ƒomevi nyagãwo tona la. Ke boŋ wò taɖodzinu nanye be nàtsɔ mawusosroɖa anɔ ɖokuiwò mlamee.
8 Elabena ŋutilãmamla nyo na nu vi aɖe ko, ke mawusosroɖa ya nyo na nuwo katã, elabena elé agbe si li fifi kple esi le vava ge la ƒe ŋugbedodo la ɖe asi. 9 Nya ma nye nyateƒe, eye wòdze be woalɔ̃ ɖe edzi bliboe.
10 Esia tae míele dɔ wɔm sesĩe hele ʋiʋlim ɖo, elabena Mawu gbagbe dzie míeda míaƒe mɔkpɔkpɔ ɖo, ame si nye ame ƒomeviwo katã Xɔla, vevietɔ ame siwo nye nuteƒewɔlawo.
11 Yi edzi nànɔ se siawo dem, eye nànɔ wo fiam.
12 Mègana ame aɖeke nado vlo wò ɖekakpuinyenye o. Ke boŋ nànye kpɔɖeŋu na nuteƒewɔlawo le nuƒoƒo me, le agbenɔnɔ me, le lɔlɔ̃ me, le xɔse me, le agbe dzadzɛ nɔnɔ me.
13 Yi edzi nàdo vevie dutoƒo nuxexlẽ, nuxɔxlɔ̃ kple nufiafia, va se ɖe esime mava.
14 Mègawɔ nunana si le mewò, si wona wò to nyagblɔɖi me esime hamemetsitsiwo ƒe ha la da asi ɖe dziwò la ŋu dɔ ɖewoɖewoe o.
15 De ŋugble le nu siawo ŋu; lé fɔ ɖe wo ŋu, ale be wò ŋgɔgbedede nadze ƒãa na amewo katã.
16 Kpɔ ɖokuiwò kple wò nufiafia dzi nyuie ɣeawokatãɣi. Do vevie nu le nu siawo me, elabena ne èwɔ esia la, àxɔ ɖokuiwò kple ame siwo ɖoa to wò la siaa ɖe agbe.
5:1-25
5 Mègahe nya ɖe ame tsitsi ŋu o. Ke boŋ xlɔ̃ nui abe fofo ene, ɖekakpuiwo abe nɔviŋutsuwo ene, 2 nyɔnu tsitsiwo abe dadawo ene, ɖetugbuiwo abe nɔvinyɔnuwo ene le dzadzɛnyenye blibo me.
3 Bu ahosi siwo nye ahosi ŋutɔŋutɔwo la ŋu.
4 Ke ne viwo alo mamayɔviwo le ahosi aɖe si la, na ame siawo nasrɔ̃ ale si woawɔ nu si dzea Mawu ŋu le woawo ŋutɔwo ƒe aƒe me gbã, eye woaɖo eteƒe na wo dzilawo, wo tɔgbuiwo kple wo mamawo ale si dze, elabena esia sɔ le Mawu ŋkume.
5 Ke nyɔnu si nye ahosi ŋutɔŋutɔ, eye naneke mele esi o la, tsɔa eƒe mɔkpɔkpɔ ɖoa Mawu dzi, eye wònɔa kokoƒoƒowo kple gbedodoɖawo dzi zã kple keli.
7 Eya ta yi edzi nànɔ mɔfiame siawo nam, ale be woanye mokakamanɔŋutɔwo.
8 Le nyateƒe me la, ne ame aɖe mekpɔa eya ŋutɔ tɔwo ƒe nu hiahiãwo gbɔ o, vevietɔ eya ŋutɔ ƒe aƒemetɔwo ƒe nu hiahiãwo gbɔ o la, egbe xɔse la, eye wòvɔ̃ɖi wu dzimaxɔsetɔ.
9 Ahosi si woatia la naxɔ tso ƒe blaade heyi, ame si nye ŋutsu ɖeka srɔ̃, 10 ame si ŋu woɖi ɖase le le eƒe dɔwɔwɔ nyuiwo ta, ne ehe viawo nyuie, ne ewɔa amedzro, ne eklɔa afɔ na ame kɔkɔewo, ne ena kpekpeɖeŋu ame siwo ɖo xaxa me, ne ekpɔa gome le dɔ nyui sia dɔ nyui wɔwɔ me.
11 Ke mègatia ahosi siwo metsi o, elabena ne woƒe gbɔdɔdɔ ƒe dzodzrowo va zu mɔxeɖenu na woƒe subɔsubɔdɔ wɔwɔ na Kristo la, wodina be yewoaɖe srɔ̃.
13 Eye wogbea dɔwɔwɔ hã, nɔa tsatsam tso aƒe me yi aƒe me; ɛ̃, menye ɖeko wogbea dɔwɔwɔ o, ke wonɔa ame ŋu nya hã gblɔm, eye wonɔa nu dem amewo ƒe nyawo me henɔa nya siwo mele be woagblɔ o la gblɔm.
14 Eya ta medi be ahosi siwo metsi o la naɖe srɔ̃, adzi vi, akpɔ aƒe dzi, ale be woagana mɔ tsitretsiɖeŋula la wòakpɔ nya vlo aɖeke agblɔ tso mía ŋu o.
15 Le nyateƒe me la, wo dometɔ aɖewo trɔ dze Satana yome hã xoxo. 16 Ne nyɔnu xɔsetɔ aɖe ƒe ƒometɔ aɖe nye ahosi la, nena kpekpeɖeŋui, ne wòaganye agba na hame la o.
17 Hamemetsitsi siwo wɔa woƒe dzikpɔkpɔdɔa nyuie la dze na bubu teƒe eve, vevietɔ wo dometɔ siwo doa vevie nu le nuƒoƒo kple nufiafia me.
18 Elabena ŋɔŋlɔ la gblɔ be, "Mègabla nu na nyitsu ne ele nuku tugum o, " eye be, "Dɔwɔla dze na eƒe fetu. " 19 Ne wotso ame tsitsi aɖe nu la, mègaxɔe o, negbe le ɖaseɖila eve alo etɔ̃ ƒe nya nu ko.
20 Ka mo na ame siwo tsɔ nu vɔ̃ wɔwɔ ɖo dɔe la le amewo katã ŋkume, ne ame mamlɛawo nakpɔe ne woavɔ̃.
21 Mele eɖom dziwò le Mawu kple Kristo Yesu kpakple mawudɔla tiatiawo ŋkume be, nàlé mɔfiame siawo me ɖe asi nazãbubu kple ameŋkumekpɔkpɔ aɖeke manɔmee.
22 Mègatsɔ dzitsitsi ada asi ɖe ame aɖeke dzi gbeɖe o; eye mègakpɔ gome le ame bubuwo ƒe nu vɔ̃wo me o; lé ɖokuiwò dzadzɛ.
23 Mèganɔ tsi ɖeɖe ko nom o, ke boŋ no wain vi aɖe le wò dɔgbo kple wò lãmegbegblẽ enuenu la ta.
24 Ame aɖewo ƒe nu vɔ̃wo dzena gaglã, si nana wodrɔ̃a ʋɔnu wo enumake, ke ame aɖewo hã tɔ va dzena emegbe.
25 Nenema kee dɔwɔwɔ nyuiwo hã dzena gaglã, ke esiwo medze o la, mate ŋu anɔ ɣaɣla ɖaa o.
6:1-21
6 Ame siwo le kluvinyenye ƒe kɔkuti te la nayi edzi ade bubu blibo woƒe aƒetɔwo ŋu, be woagagblɔ nya vɔ̃ tso Mawu ƒe ŋkɔ kple nufiafia la ŋu gbeɖe o.
2 Azɔ hã, ame siwo ƒe aƒetɔwo nye xɔsetɔwo la nagatsɔ wo aba hae le esi wonye nɔviwo ta o. Ke boŋ woalɔ̃ faa asubɔ wo, elabena woƒe dɔ nyui wɔwɔ ɖea vi na ame siwo nye xɔsetɔwo kple lɔlɔ̃tɔwo.
Enye ame si nyaʋiʋliwo kple glãkahehewo flu tagbɔ na.
Nu siawo hea ŋubiabiã, dzrewɔwɔ, amegɔmezɔzɔ, susu vɔ̃wo bubu ɖe ame ŋu, 5 kple nyahehe ɣesiaɣi le nya maɖinyawo ŋu, siwo ame siwo ƒe susu gblẽ eye nyateƒea to wo ŋu yi la dona ɖe ŋgɔ, ame siwo susuna be ɖokuitsɔtsɔ na Mawu nye viɖedidi ƒe mɔnu. 6 Nyateƒee, ɖokuitsɔtsɔ na Mawu nye viɖenu gã, nenye be nu si le mía si la dzea mía ŋu.
7 Elabena míetsɔ naneke va xexea me o, eye míate ŋu atsɔ naneke adzoe hã o. 8 Eya ta ne nuɖuɖu kple nudodo le mía si la, míana nu siawo nadze mía ŋu.
9 Ke ame siwo ɖoe kplikpaa be yewoazu kesinɔtɔwo la gena ɖe tetekpɔ kple mɔ̃tetre kpakple movidzɔdzɔ ƒe nudzodzro geɖe, siwo wɔa nu vevi ame eye wonyrɔa ame ɖe tsɔtsrɔ̃ kple gbegblẽ me la me.
10 Elabena nu vɔ̃ɖi ƒomeviwo katã ƒe ke ɖekae nye galɔlɔ̃, eye esi ame aɖewo ti lɔlɔ̃ sia yome la, wotra mɔ tso xɔse la gbɔ, eye wotsɔ vevesese geɖe ŋɔ wo ɖokuiwo flofloflo.
11 Ke wò la, Oo, Mawu ƒe ame, sí le nu siawo nu. Ke boŋ ti dzɔdzɔenyenye, mawusosroɖa, xɔse, lɔlɔ̃, dzidodo kple tufafa yome.
12 Ʋli xɔse ƒe ʋiʋli nyui la; na wò asi nasu agbe mavɔ si ta woyɔ wò ɖo eye nèʋu eme nyuie le dutoƒo le ɖasefo geɖewo ŋkume la dzi.
13 Mawu, ame si léa nuwo katã ƒe agbe ɖe te, kple Kristo Yesu, ame si ɖi ɖase heʋu eme nyuie le dutoƒo le Pontio Pilato ŋkume la, ŋkumee mele nu xlɔ̃m wò le 14 be nàwɔ sedede sia dzi kpɔtsɔtsɔ kple mokaka manɔŋui va se ɖe mía Aƒetɔ Yesu Kristo ƒe ɖeɖefiaɣi la, 15 si Ŋusẽtɔ Gã kple dzidzɔtɔ ɖeka kolia la ana amewo nakpɔ adze sii le eya ŋutɔ ƒe ɣeyiɣi ɖoɖi la dzi, eya, ame si nye fiawo katã ƒe Fia kple aƒetɔwo katã ƒe Aƒetɔ la, 16 ame si ko si makumakunyenye le, ame si le kekeli si ŋu womate ŋu ate ɖo o la me, ame si amegbetɔ aɖeke mekpɔ kpɔ alo ate ŋu akpɔ o. Eya tɔ nanye bubu kple ŋusẽ mavɔ. Amen.
17 Xlɔ̃ nu ame siwo nye kesinɔtɔwo le fifi nuɖoanyi sia me be, woagado wo ɖokuiwo ɖe dzi o, eye woagatsɔ woƒe mɔkpɔkpɔ aziɔ ɖe kesinɔnu siwo dzi womate ŋu aka ɖo o la ŋu o, ke boŋ ɖe Mawu, ame si naa nuwo katã mí fũu be wòado dzidzɔ na mí la ŋu. 18 Gblɔ na wo be woawɔ nyui, woanye kesinɔtɔwo le dɔ nyuiwo wɔwɔ me, woaʋu asi me, woalɔ̃ faa ana nu ame, 19 ale be woadzra kesinɔnu ɖo ɖi dedie na wo ɖokuiwo, wòanye gɔmeɖoanyi nyui na etsɔ si gbɔna, be woƒe asi nasu agbe vavã la dzi.
20 Timoteo, kpɔ nu si wotsɔ de asiwò la dzi, eye nàgbe dzeɖoɖo ƒuƒlu siwo medea asixɔxɔ nu kɔkɔewo ŋu o, kple nu si woyɔna alakpatɔe be "sidzedze " la ƒe glãkahehewo. 21 Adegbeƒoƒo le sidzedze sia ƒomevi ŋu na ame aɖewo tra mɔ tso xɔse la gbɔ.
Mawu ƒe amenuveve nanɔ kpli mi.
2 Timoteo
1:1-18
1 Paulo, Kristo Yesu ƒe apostolo to Mawu ƒe lɔlɔ̃nu me, le agbe si ŋugbe wodo to Kristo Yesu dzi la nu, 2 le esia ŋlɔm na vinye lɔlɔ̃a Timoteo: Amenuveve, nublanuikpɔkpɔ kple ŋutifafa si tso Mawu, Fofo la, kple Kristo Yesu mía Aƒetɔ gbɔ la, nanɔ kpli wò.
3 Medaa akpe na Mawu, ame si metsɔ dzitsinya dzadzɛ le subɔsubɔdɔ kɔkɔe wɔm na, abe ale si tɔgbuinyewo wɔe ene, be nyemedzudzɔ ŋkuɖoɖo dziwò le nye kokoƒoƒowo me zã kple keli o. 4 Ne meɖo ŋku wò aɖatsiwo dzi la, edzroam vevie be makpɔ wò, ale be dzidzɔ nayɔm fũu. 5 Elabena meɖoa ŋku wò xɔse si me alakpa mele o, si nɔ mamawò Lois kple dawò Eunike me gbã, eye meka ɖe edzi be ele wò hã mewò, la dzi.
6 Susu sia tae mele ŋku ɖom edzi na wò be, nàde dzo Mawu ƒe nunana si le mewò si nèxɔ esi meda nye asi ɖe dziwò la me. 7 Elabena Mawu mena vɔvɔ̃gbɔgbɔ mí o, ke ŋusẽ kple lɔlɔ̃ kpakple ŋuɖɔɖo ƒe gbɔgbɔ boŋ.
8 Eya ta ŋu megakpe wò le ɖaseɖiɖi le mía Aƒetɔ la ŋu o, alo le nye, ame si nye gamenɔla le eta la ŋuti o, ke boŋ kpe fu le xaxa me faa le nya nyui la ta eye nàɖo ŋu ɖe Mawu ƒe ŋusẽ la ŋu. 9 Eɖe mí, eye wòkpe mí hena ame yɔyɔ kɔkɔe la, menye le míaƒe dɔwɔwɔwo ta o, ke boŋ le eya ŋutɔ ƒe tameɖoɖo kple amenuveve ta.
Wona esia mí le Kristo Yesu me tso gbe aɖe gbe ke, 10 ke azɔ la, wona wòdze ƒãa to mía Ðela, Kristo Yesu, ƒe ɖeɖefia la me, ame si ɖe ku ɖa gake wòna kekeli klẽ ɖe agbe kple magblemagblẽ dzi to nya nyui la dzi, 11 nya nyui si ƒe gbeƒãɖela kple apostolo kpakple nufiala woɖom. 12 Esia tae nye hã mele nu siawo ƒe fu kpem ɖo, gake ŋu mekpeam o.
13 Yi edzi nàlé nya siwo le blibo, siwo nèse le gbɔnye kple xɔse kpakple lɔlɔ̃ si le Kristo Yesu me la ƒe kpɔɖeŋu me ɖe asi. 14 Dzra nu nyui sia si míetsɔ de asi na wò to gbɔgbɔ kɔkɔe si le mía me dzi la ɖo nyuie.
15 Ènya esia, be ame siwo katã le Asia nutoa me la trɔ ɖa le ŋunye, ame siwo dome Figelo kple Hermogene hã le.
16 Aƒetɔ la nekpɔ nublanui na Onesiforo ƒe aƒe la, elabena efa dzi nam enuenu, eye nye kɔsɔkɔsɔwo mekpe ŋu nɛ o. 17 Ke boŋ esi wòva Roma la, eku kutri dim vevie hekpɔm. 18 Aƒetɔ la nena Yehowa nakpɔ nublanui nɛ le ŋkeke ma dzi.
Subɔsubɔdɔ siwo katã wòwɔ le Efeso la, ènya wo nyuie.
2:1-26
2 Eya ta vinye, yi edzi nànɔ ŋu sẽm le amenuveve si le Kristo Yesu me la me; 2 eye nu siwo nèse le gbɔnye, siwo dzi ɖasefo geɖewo hã ɖo kpee la, tsɔ nu siawo de asi na nuteƒewɔlawo, ekema woawo hã woadze nyuie afia nu ame bubuwo.
3 Esi nènye Kristo Yesu ƒe asrafo nyui ta la, lɔ̃ faa nàkpe fu le xaxa me.
4 Ame si le asrafodɔ wɔm la megaƒoa eɖokui ɖe asitsadɔ siwo amewo wɔna le agbe me la me o, ale be wòadze ame si xɔe ɖe asrafodɔa me la ŋu.
5 Eye ne ame aɖe le ho ʋlim la, mexɔa dziɖuɖukuku la o, negbe ɖe wòʋli ho la le seawo nu hafi.
6 Agbledela si doa vevie nu lae atre kutsetseawo ɖuɖu.
7 De ŋugble le nya si gblɔm mele la ŋu ɣeawokatãɣi; Aƒetɔ la ana gɔmesese wò le nuwo katã me.
8 Ðo ŋku edzi be wofɔ Yesu Kristo ɖe tsitre tso ame kukuwo dome, eye wònye David ƒe dzidzimevi, le nya nyui si meɖea gbeƒãe la nu, 9 nya nyui si ta mele fu kpem eye woblam de gae abe nu vɔ̃ wɔla ene ɖo. Gake womebla Mawu ƒe nya la ya o. 10 Esia tae meyi edzi le dzi dom le nu sia nu me le ame tiatiawo ta, be woawo hã woakpɔ ɖeɖe to Kristo Yesu dzi hekpe ɖe ŋutikɔkɔe mavɔ ŋuti.
11 Nyateƒenyae nya sia nye: Ne míeku kpakplii la, ekema míanɔ agbe hã kpakplii; 12 ne míeyi edzi do dzi la, míaɖu fia hã kpakplii; ne míegbe nu le egbɔ la, eya hã agbe nu le mía gbɔ; 13 ne míenye nuteƒewɔlawo o hã la, eya kpɔtɔ nye nuteƒewɔla, elabena mate ŋu agbe nu le eɖokui gbɔ o.
14 Yi edzi nànɔ ŋku ɖom nu siawo dzi na wo, eye nàfia wo le Mawu ŋkume be woaganɔ nyaʋa wɔm o, elabena meɖea vi aɖeke o, ke boŋ egblẽa nu le ame siwo senɛ la ŋu.
15 Wɔ wò ŋutete ɖe sia ɖe nàɖe ɖokuiwò afia Mawu abe ame si dze eŋu, dɔwɔla si ƒe dɔ mekpea ŋu nɛ le mɔ aɖeke nu o, ame si wɔa nyateƒenya la ŋu dɔ pɛpɛpɛ ene. 16 Ke gbe dzeɖoɖo ƒuƒlu makɔmakɔwo, elabena ɖeko woana mawumavɔmavɔ̃ naxɔ aƒe ɖi geɖe wu, 17 eye woƒe nya la akeke ta abe abi vɔ̃ ene. Himenayo kple Fileto le ame siawo dome.
18 Ame siawo tra mɔ tso nyateƒe la gbɔ hele gbɔgblɔm be tsitretsitsia va yi xoxo, eye wotrɔa ame aɖewo ƒe xɔse bua anyi. 19 Ke hã, Mawu ƒe gɔmeɖoanyi sesẽ la li ke, eye woɖe nuŋɔŋlɔ sia ɖe eŋu be: "Yehowa nya ame siwo nye etɔwo, " eye: "Ame sia ame si yɔa Yehowa ƒe ŋkɔ la, nete ɖa le nu madzɔmadzɔ wɔwɔ gbɔ. " 20 Ke le aƒe gã me la, menye sikanuwo kple klosalonuwo ɖeɖe koe li o, ke boŋ atinuwo kple anyinuwo hã li, ɖewo li na nu si ŋu bubu le, ke ɖewo hã li na nu si ŋu bubu mele o.
22 Eya ta si le sɔhɛmenɔɣi ƒe nudzodzrowo nu, ke boŋ ti dzɔdzɔenyenye, xɔse, lɔlɔ̃ kple ŋutifafa yome hekpe ɖe ame siwo yɔa Aƒetɔ la tso dzi dzadzɛ me la ŋu.
23 Eye gbe bometsinyahehe siwo me susu aɖeke mele o, elabena ènyae be dzre ko wohena vanɛ. 24 Elabena mele be Aƒetɔ la ƒe kluvi nawɔ dzre o, ke boŋ wòafa tu na amewo katã, wòanya nufiafia, wòaɖu eɖokui dzi ne wowɔ vɔ̃ ɖe eŋu, 25 wòafia nu tsitretsiɖeŋulawo le tufafa me; elabena ɖewohĩ Mawu ana woatrɔ dzi me ava nyateƒe ƒe sidzedze vavãtɔ gbɔ, 26 eye woanyɔ le wo ɖokuiwo me ado le Abosam ƒe mɔ̃tetre me, esi wokpɔe be ɖe wòlé yewo agbagbee hena eƒe lɔlɔ̃nu wɔwɔ ta.
3:1-17
3 Ke nya esia be le ŋkeke mamlɛawo me la, ɣeyiɣi sesẽ siwo me nɔnɔ asesẽ la ava. 2 Elabena amewo anye ɖokuilɔ̃lawo, galɔ̃lawo, adegbeƒolawo, dadalawo, busunyagblɔlawo, ame maɖoto dzilawo, ame madakpewo, ame mawɔnuteƒewo, 3 ame siwo melɔ̃a ame ƒe nya o, ame siwo melɔ̃na ɖe ɖoɖo aɖeke dzi o, ameŋugblẽlawo, ame siwo meɖua wo ɖokuiwo dzi o, ame wɔadãwo, ame siwo melɔ̃a nu nyui o, 4 yomemɔfialawo, totrilawo, ame siwo doa wo ɖokuiwo ɖe dzi glodzoo, ame siwo lɔ̃a dzidzɔkpɔkpɔ le esi teƒe be woalɔ̃ Mawu, 5 ame siwo ŋu ɖokuitsɔtsɔ na Mawu ƒe nɔnɔme dzena le, gake womenana wòkpɔa ŋusẽ ɖe woƒe agbe dzi o; te ɖokuiwò ɖa tso ame siawo gbɔ.
6 Elabena ame siawo dometɔ aɖewo bena dzaa gena ɖe aƒewo me heɖea aboyo nyɔnu gbɔdzɔgbɔdzɔtɔ siwo nu vɔ̃ do agba na eye nudzodzro vovovowo hea wo la, 7 eye ame siawo nɔa nusɔsrɔ̃ dzi ɣesiaɣi, evɔ wometea ŋu kena ɖe nyateƒe ƒe sidzedze vavãtɔ la ŋu hã gbeɖe o.
8 Ke ale si Yane kple Yambre tsi tsitre ɖe Mose ŋui la, nenema kee ame siawo hã le tsitre tsim ɖe nyateƒe la ŋu. Ame siawo ƒe susu gblẽ keŋkeŋ, eye woƒe nu medze Mawu ŋu le xɔse la me o. 9 Ke womagate ŋu ayi ŋgɔ o, elabena woƒe movidzɔdzɔ la adze gaglã na amewo katã, abe ale si ko ame eve mawo tɔ dzee ene.
10 Ke wò la, èdze nye nufiafia, nye agbenɔnɔ, nye tameɖoɖo, nye xɔse, nye dzigbɔgbɔ blewu, nye lɔlɔ̃ kple nye dzidodo yome pɛpɛpɛ, 11 eye nènya nu tso yometiti kple fu siwo tɔgbi mekpe le Antiokia, Ikonio kple Listra la ŋu.
Medo dzi le yometiti siawo me, eye Aƒetɔ la ɖem tso wo katã me. 12 Le nyateƒe me la, ame siwo katã dina be yewoanɔ agbe ɖe ɖokuitsɔtsɔ na Mawu nu le Kristo Yesu me la, woati woawo hã yome tsã.
14 Ke wò la, nɔ nu siwo nèsrɔ̃, eye nèkpɔ kakaɖedzi le wo ŋu hexɔ wo dzi se la me, elabena ènya ame siwo gbɔ nèsrɔ̃ wo le, 15 eye be tso ɖevime kee nènya ŋɔŋlɔ kɔkɔeawo, siwo ate ŋu ana nàdze nunya hena ɖeɖekpɔkpɔ to Kristo Yesu dzixɔse me.
16 Ŋɔŋlɔ blibo la tso Mawu ƒe gbɔgbɔ me, eye wònyo na nufiafia, na mokaka, na ɖɔɖɔɖo, na amehehe le dzɔdzɔenyenye me, 17 ale be Mawu ƒe ame la nadze bliboe, eye wòanɔ dzadzraɖoɖi keŋkeŋ na dɔ nyui sia dɔ nyui wɔwɔ.
4:1-22
4 Mele eɖom dziwò le Mawu kple Kristo Yesu, ame si woɖo be wòadrɔ̃ ʋɔnu agbagbeawo kple kukuawo la ŋkume, to eƒe ɖeɖefia kple Fiaɖuƒe la dzi be, 2 ɖe gbeƒã nya la, nɔ edzi vevie, le ɣeyiɣi deamedziwo kple ɣeyiɣi madeamedziwo me, ka mo, gbe nya, xlɔ̃ nu le dzigbɔgbɔ blewu kple nufiafiaɖaŋu me.
3 Elabena ɣeyiɣi le vava ge esime womalɔ̃ ɖe nufiafia nyuitɔ la dzi o, ke boŋ le woawo ŋutɔwo ƒe nudzodzrowo nu la, woaƒo nufialawo nu ƒu na wo ɖokuiwo, be woalũ to me na wo. 4 Woaɖe to ɖa le nyateƒe la ŋu, eye woatrɔ ɖe gliwo ŋu.
5 Ke wò la, nɔ mo xexi le nuwo katã me, do dzi le nɔnɔme sesẽwo me, wɔ nya nyui gbɔgblɔ dɔ, wɔ wò subɔsubɔdɔ la bliboe.
6 Elabena wotrɔm le kɔkɔm ɖi abe nunovɔsa ene xoxo, eye asiɖeɖe le ŋunye ƒe ɣeyiɣi la gogo.
8 Tso esia dzi la, wodzra dzɔdzɔenyenye ƒe dziɖuɖukuku la ɖo ɖi nam, si Aƒetɔ la si nye ʋɔnudrɔ̃la dzɔdzɔe la, atsɔ aɖo eteƒe nam le ŋkeke ma dzi, ke menye na nye ɖeɖe ko o, ke boŋ na ame siwo katã lɔ̃ eƒe ɖeɖefia la hã.
9 Dze agbagba ɖe sia ɖe nàva gbɔnye kaba.
10 Elabena Dema gblẽm ɖi le esi wòlɔ̃ fifi nuɖoanyi sia ta, eye wòdzo yi Tesalonika; Kreske yi Galatia, Tito yi Dalmatia. 11 Luka ɖeɖe koe le gbɔnye.
Kplɔ Marko ɖe asi vɛ, elabena enye kpeɖeŋutɔ nyui aɖe nam le subɔsubɔdɔ la me.
12 Ke medɔ Tikiko ɖe Efeso.
13 Ne ègbɔna la, tsɔ awu ʋlaya si megblẽ ɖe Troa ɖe Karpo gbɔ kple agbalẽawo, vevietɔ esiwo wowɔ kple lãgbalẽ, ɖe asi vɛ.
14 Aleksandro, akɔblinutula la, wɔ nu vevi geɖem. Yehowa aɖo eteƒe nɛ ɖe eƒe nuwɔnawo nu.
15 Wò hã kpɔ ɖokuiwò dzi nyuie le eŋu, elabena etsi tsitre ɖe míaƒe gbedeasia ŋu vevie ŋutɔ.
16 Le ɖokuinye ta ʋiʋli gbãtɔ me la, ame aɖeke mede dzinye o, ke boŋ wo katã wogblẽm ɖi Mawu megabu esia na wo vevie o.
17 Ke Aƒetɔ la tsi tsitre ɖe gbɔnye, eye wòdo ŋusẽm, ale be woawɔ gbeƒãɖeɖedɔ la ade goe to dzinye, ne dukɔwo katã nasee; eye woɖem tso dzata ƒe nu me.
18 Aƒetɔ la aɖem tso vɔ̃wo katã me, eye wòaxɔm ɖe eƒe Fiaɖuƒe si le dziƒo la me. Eya tɔ nanye ŋutikɔkɔe tso mavɔ me yi mavɔ me.
19 Do gbe na Priskila kple Akwila kpakple Onesiforo ƒe aƒe la nam.
20 Erasto tsi Korinto, ke megblẽ Trofimo ɖe Mileto, elabena ele dɔ lém.
21 Dze agbagba ɖe sia ɖe nàva ɖo hafi vuvɔŋɔli naɖo.
Eubulo do gbe na wò, eye Pude, Lino, Klaudia kple nɔviawo katã hã do gbe na wò.
22 Aƒetɔ la nenɔ anyi kple gbɔgbɔ si nèɖena fiana la.
Eƒe amenuveve nanɔ kpli mi.
Tito
1:1-16
1 Paulo, Mawu ƒe kluvi kple Yesu Kristo ƒe apostolo, le Mawu ƒe ame tiatiawo ƒe xɔse kple nyateƒe la ƒe sidzedze vavãtɔ le ɖokuitsɔtsɔ na Mawu nu, 2 si wotu ɖe agbe mavɔ ƒe mɔkpɔkpɔ si ƒe ŋugbe Mawu, ame si mate ŋu aka aʋatso o la, do tso gbe aɖe gbe ʋĩi ke la dzi; 3 esi wòna wonya eƒe nya la le eya ŋutɔ ƒe ɣeyiɣi dzi to gbeƒãɖeɖedɔ si wode asi nam la dzi le Mawu, mía Xɔla, ƒe sedede la nu; 4 le esia ŋlɔm ɖo ɖe Tito, vinye vavã si le xɔse ɖeka me kplim: Amenuveve kple ŋutifafa si tso Mawu Fofo la kple Kristo Yesu mía Ðela gbɔ la nanɔ kpli wò.
5 Megblẽ wò ɖe Kreta be nàɖɔ nu siwo gblẽ la ɖo, eye nàɖo hamemetsitsiwo tso du me yi du me, abe ale si meɖoe na wò ene be: 6 ne ame aɖe li, si ŋu nutsotso aɖeke mele o, ame si nye nyɔnu ɖeka srɔ̃, ame si si vi xɔsetɔ siwo nu wometso ɖe agbe baɖa nɔnɔ alo aglãdzedze ta o la le.
7 Elabena abe Mawu ƒe aƒedzikpɔla ene la, ele be dzikpɔla nanye ame si ŋu nutsotso aɖeke mele o, wòaganye ɖokuiŋudzela o, wòaganye ame si doa dɔmedzoe kabakaba o, wòaganye ahamula o, wòaganye ŋutasẽla o, wòaganye ame si klẽa ŋu ɖe viɖe ƒoɖi kpɔkpɔ ŋu o, 8 ke boŋ wòanye amedzrowɔla, nu nyui lɔ̃la, ame ɖɔŋuɖo, ame dzɔdzɔe, nuteƒewɔla, ɖokuidziɖula, 9 ame si léna ɖe nyateƒenya la ŋu goŋgoŋ le eƒe nufiafiaɖaŋu me, ale be wòatsɔ nufiafia si le blibo la ade dzi ƒo na ame eye wòaka mo na ɖeklemiɖelawo.
10 Elabena aglãdzelawo, nya dzodzro gblɔlawo kple ameblela geɖewoe li, vevietɔ wo dometɔ siwo lé aʋatsotso ƒe nufiafia la me ɖe asi. 11 Ehiã be woatsi nya ɖe ame siawo nu, elabena woyi edzi le ƒome blibowo ƒe susu trɔm tu, to nu siwo medze be woafia o la fiafia me le viɖe ƒoɖi ta.
12 Wo dometɔ ɖeka, si nye woawo ŋutɔwo ƒe nyagblɔɖila aɖe, gblɔ be: "Kretatɔwo nye aʋatsokalawo ɖaa, lã wɔadã vɔ̃ɖiwo, nu tsu ɖula kuviatɔwo. "
13 Ðaseɖiɖi sia nye nyateƒe.
Le susu sia tututu ta la, yi edzi nànɔ mo kam na wo vevie, ne woanɔ te sesĩe le xɔse la me, 14 be woaganɔ to ɖom Yudatɔwo ƒe gliwo kple ame siwo trɔ le nyateƒe la yome ƒe sededewo o.
15 Nuwo katã le dzadzɛ na ame dzadzɛwo; ke ame ƒoɖiwo kple dzimaxɔsetɔwo ya la, naneke mele dzadzɛ na wo o, elabena woƒe susu kple dzitsinya siaa ƒo ɖi.
16 Woʋua eme be yewonya Mawu, ke wotsɔa woƒe nuwɔnawo ɖenɛ fiana be yewogbe nu le egbɔ, elabena wonye ame nyɔŋuwo kple tosẽlawo, eye womedze na dɔ nyui aɖeke wɔwɔ o.
2 Ŋutsu tsitsiwo nada asɔ le nuwɔna me, woalé fɔ ɖe nu ŋu, woaɖɔ ŋu ɖo, woasẽ ŋu le xɔse me, le lɔlɔ̃ me, le dzidodo me. 3 Nenema kee nyɔnu tsitsiwo hã nawɔ nu le mawuvɔvɔ̃ me, woaganye ameŋugblẽlawo o, eye woaganye aha geɖe nolawo hã o, woanye nu nyui fialawo, 4 ne woaxlɔ̃ nu ɖetugbuiwo be woalɔ̃ wo srɔ̃wo, woalɔ̃ wo viwo, 5 woanye ame ɖɔŋuɖowo, agbe dzadzɛ nɔlawo, aƒemedɔwɔlawo, nyuiwɔlawo, ame siwo bɔbɔa wo ɖokuiwo na woawo ŋutɔwo srɔ̃wo, ale be woagagblɔ nya vlo ɖe Mawu ƒe nya la ŋu o.
6 Nenema kee yi edzi nànɔ nu xlɔ̃m ɖekakpuiwo be woaɖɔ ŋu ɖo; 7 nàɖo kpɔɖeŋu nyui le dɔ nyuiwo wɔwɔ me le nu sia nu me. Fia nu si dza la moveviɖoɖotɔe, 8 na wò nuƒoƒo nanyo, ale be woagakpɔ nya aɖeke le eŋu agblɔ o; ale be ŋu nakpe tsitretsiɖeŋulawo le esi womekpɔ nya gbegblẽ aɖeke agblɔ le mía ŋu o ta. 9 Kluviwo nabɔbɔ wo ɖokuiwo na woƒe aƒetɔwo le nu sia nu me, woadze agbagba adze woƒe aƒetɔwo ŋu, eye woaganɔ nya hem kpli wo o, 10 woaganɔ wo fim o, ke boŋ woanye ame siwo dzi woate ŋu aka ɖo bliboe, ale be woaɖo atsyɔ̃ na Mawu, mía Xɔla, ƒe nufiafia la le nu sia nu me. 11 Elabena Mawu ɖe eƒe amenuveve fia, eye esia hea ɖeɖekpɔkpɔ vɛ na ame ƒomeviwo katã.
12 Esia fia mí be míatsri mawumavɔmavɔ̃ kple xexea me nudzodzrowo, eye be míanɔ agbe le ŋuɖɔɖo kple dzɔdzɔenyenye kpakple ɖokuitsɔtsɔ na Mawu me le fifi nuɖoanyi sia me, 13 esime míele dzidzɔmɔkpɔkpɔ kple Mawu gã la kpakple mía Ðela Yesu Kristo ƒe ŋutikɔkɔe ƒe ɖeɖefia la lalam, 14 ame si tsɔ eɖokui na ɖe mía ta, be wòaɖe mí tso sedzimawɔmawɔ ɖe sia ɖe me, eye wòakɔ dukɔ si nye eya ŋutɔ tɔ, si le tɔxɛ nɛ, si doa vevie nu le dɔ nyuiwo wɔwɔ me, la ŋu na eɖokui.
15 Yi edzi nànɔ nya siawo gblɔm, eye nàxlɔ̃ nu ahaka mo le ŋusẽ blibo si wona wò la nu. Mègana ame aɖeke nado vlo wò o.
3:1-15
3 Yi edzi nànɔ ŋku ɖom edzi na wo be woabɔbɔ wo ɖokuiwo na dziɖuɖuwo kple ŋusẽtɔwo, eye woaɖo to wo, eye woanɔ dzadzraɖoɖi na dɔ nyui sia dɔ nyui wɔwɔ, 2 be woagagblɔ nya vɔ̃ ɖe ame aɖeke ŋu o, woaganye dzrewɔlawo o, ke boŋ woanye nugɔmeselawo, woafa tu na amewo katã.
3 Elabena tsã la, míawo hã míenye movitɔwo, tosẽlawo, ame siwo tra mɔ, nudzodzro kple vivisese vovovowo ƒe kluviwo, míenɔ nu vɔ̃ɖi wɔwɔ kple ŋubiabiã dzi, eye míenye ame nyɔŋuwo kple ame siwo léa fu wo nɔewo. 4 Ke esi Mawu, mía Xɔla la ɖe eƒe dɔmenyonyo kple ale si wòlɔ̃ ameƒomea ɖe go la, 5 eɖe mí (menye le dzɔdzɔenyenyedɔ si míawo míewɔ la ta o, ke boŋ le eƒe nublanuikpɔkpɔ ta), to tsilename si na agbe mí kple mía wɔwɔ yeyee to gbɔgbɔ kɔkɔe me la me. 6 Ekɔ gbɔgbɔ sia ɖe mía dzi fũu to Yesu Kristo, mía Ðela la dzi, 7 ale be esi wobu mí ame dzɔdzɔewoe to eƒe amenuveve me vɔ la, míazu domenyilawo le agbe mavɔ ƒe mɔkpɔkpɔ la nu.
8 Kakaɖedzi le nya siawo ŋu, eye medi be nàte gbe ɖe nya siawo dzi ɣesiaɣi ale be ame siwo xɔ Mawu dzi se la ƒe susu nanɔ dɔ nyuiwo wɔwɔ ŋu. Nu siawo nyo, eye viɖe le wo ŋu na ame.
9 Ke mègade nu bometsinyawo ʋiʋli kple dzidzimewo xexlẽ fia kple nyahehewo kpakple dzrewɔwɔ me le Se la ŋu o, elabena womeɖea vi aɖeke o, eye wonye nu dzodzrowo.
10 Ne èxlɔ̃ nu ame si doa kɔmama ɖe ŋgɔ zi gbãtɔ kple zi evelia vɔ la, nàgbe nu le egbɔ, 11 nyae be ame sia tra mɔ, eye wòle nu vɔ̃ wɔm hebu fɔ eɖokui.
12 Ne medɔ Artemas alo Tikiko ɖe gbɔwò la, dze agbagba ɖe sia ɖe nàva gbɔnye le Nikopoli, elabena afi mae meɖo be manɔ le vuvɔŋɔli la.
13 Wɔ nu sia nu si nàte ŋui adi nu siwo katã Zena, ame si nya Se la nyuie, kple Apolo hiã la na wo ale be naneke nagahiã wo le woƒe mɔzɔzɔa me o.
14 Ke na míaƒe amewo hã nasrɔ̃ ale si woanɔ dɔ nyuiwo wɔwɔ dzi, ale be woate ŋu akpɔ woƒe nuhiahiã veviwo gbɔ, ne woagazu ame matsekuwo o.
15 Ame siwo katã le gbɔnye la do gbe na wò.
Do gbe na ame siwo katã lɔ̃ mí le xɔse la me nam.
Mawu ƒe amenuveve nanɔ kpli mi katã.
Filemon
1:1-25
1 Paulo, ame si le ga me le Kristo Yesu ta, kple mía nɔvi Timoteo le esia ŋlɔm na Filemon, míaƒe hadɔwɔla lɔlɔ̃a, 2 kple mía nɔvinyɔnu Apia kple mía hatisrafo Arkipo kpakple hame si le aƒewò me: 3 Amenuveve kple ŋutifafa si tso Mawu mía Fofo kple Aƒetɔ Yesu Kristo gbɔ la, nanɔ kpli mi.
4 Medaa akpe na nye Mawu ɣesiaɣi si meyɔ ŋkɔwò le nye gbedodoɖawo me, 5 esi meyi edzi le wò xɔse kple lɔlɔ̃ si le asiwò ɖe Aƒetɔ Yesu kple ame kɔkɔewo katã ŋu la ŋuti nya sem ta. 6 Mele gbe dom ɖa be wò xɔse si me nèlé ɖe asi naʋã wò nàlɔ̃ ɖe nu nyui sia nu nyui si su mía si to Kristo dzi la dzi.
7 Elabena nɔviŋutsu, mekpɔ dzidzɔ kple akɔfafa geɖe esi mese wò lɔlɔ̃ ŋu nya, elabena èna ame kɔkɔewo ƒe dzi dze eme.
8 Le susu sia tututu ta, togbɔ be mekpɔ mɔ le Kristo me agblɔe na wò kã be nàwɔ nu si sɔ hã la, 9 le lɔlɔ̃ ta, medi be maɖe kuku na wò boŋ.
12 Megbugbɔ le eɖom ɖe wò, ɛ̃, eya, ame si nye nye ŋutɔ nye dzi. 13 Madi be mana wòanɔ gbɔnye, ale be wòayi edzi anɔ subɔyem ɖe tewòƒe le nye gaxɔmenɔnɔ me le nya nyui la ta hafi. 14 Ke nyemedi be mawɔ naneke ne mèda asi ɖe edzi hafi o, ale be nu nyui si nàwɔ la naganye le dzizizi ta o, ke boŋ wòanye esi wò ŋutɔ nèlɔ̃ faa be yeawɔ.
15 Ðewohĩ esia tututu tae wòdzo le gbɔwò ɣeyiɣi vi aɖe ɖo, ale be wòagbugbɔ ava nɔ gbɔwò tegbee, 16 meganye kluvi ko o, ke boŋ ede ŋgɔ wu kluvi, ezu nɔvi lɔlɔ̃tɔ, vevietɔ na nye ŋutɔ, ke ezu esia na wò ya geɖe wu le ŋutilã me kple Aƒetɔ la me siaa.
17 Eya ta ne èbum xɔ̃wòe la, ekema kɔ dɔme nàxɔe faa abe ale si nàxɔm ene.
18 Eye ne eda vo aɖe ɖe ŋuwò alo nyi nane ƒe fe le ŋuwò la, bui nam. 19 Nye Paulo ŋutɔe tsɔ nye asiwo le nya siawo ŋlɔm be: maɖo eteƒe nyemedi be magblɔ be ènyi wò ŋutɔ ɖokuiwò hã ƒe fe le ŋunye o.
20 Ɛ̃, nɔviŋutsu, wɔ esia nam le Aƒetɔ la ta; na nye dzi nadze eme le Kristo me.
21 Meka ɖe dziwò be àwɔ esia, eya ta mele agbalẽ sia ŋlɔm na wò, eye menyae be àwɔ geɖe wu esiwo megblɔ gɔ̃ hã.
22 Hekpe ɖe ema ŋu la, dzra dzeƒe ɖo ɖi nam, elabena mele mɔ kpɔm be to miaƒe gbedodoɖawo me la, woaɖe asi le ŋunye na mi.
23 Epafra, si le gaxɔ me kplim le Kristo Yesu me, do gbe na wò. 24 Marko, Aristarko, Dema kple Luka, siwo nye nye hadɔwɔlawo, hã do gbe na wò.
25 Aƒetɔ Yesu Kristo ƒe amenuveve nanɔ anyi kple gbɔgbɔ si mieɖena fiana la.
Hebritɔwo
1:1-14
1 Le blema me la, Mawu ƒo nu zi geɖe na mía tɔgbuiwo to nyagblɔɖilawo dzi le mɔ vovovowo nu. 2 Azɔ le ŋkeke siawo ƒe nuwuwu la, eƒo nu na mí to Vi si wòtia be wòanyi nuwo katã dome, ame si dzi wòto wɔ nuɖoanyiawo la dzi. 3 Eyae ɖe Mawu ƒe ŋutikɔkɔe fia eye wònye eƒe amenyenye ƒe nɔnɔme pɛpɛpɛ, eye wòléa nuwo katã ɖe te to eƒe nya si ŋu ŋusẽ le dzi. Eye esi wòkɔ mía ŋu tso míaƒe nu vɔ̃wo me vɔ la, ebɔbɔ nɔ Bubutɔ Gã la ƒe ɖusime le dziƒowo. 4 Ale wòva de ŋgɔ wu mawudɔlawo, elabena enyi ŋkɔ si ƒo wo tɔ ta sãsãsã la dome.
5 Le kpɔɖeŋu me, mawudɔlawo dometɔ kae Mawu gblɔ na kpɔ be: "Vinyee nènye; mezu fofowò egbe "? Eye be: "Mazu fofoa, eye eya azu vinye "? 6 Ke egblɔ le ɣeyiɣi si me wòagaɖo eƒe Ŋgɔgbevi la ɖe anyigba dzi ŋu be: "Mawu ƒe dɔlawo katã nebɔbɔ ɖe eŋkume. " 7 Egblɔ le mawudɔlawo hã ŋu be: "Ewɔ eƒe dɔlawo wonye gbɔgbɔwo kple eƒe subɔlawo wonye dzo flafla. " 8 Ke egblɔ le Via ya ŋu be: "Mawue nye wò fiazikpui ɖaa tegbee, wò Fiaɖuƒe ƒe fiatikplɔ nye nu dzɔdzɔe wɔwɔ ƒe fiatikplɔ. 9 Èlɔ̃ nu dzɔdzɔe wɔwɔ, eye nèlé fu nu vɔ̃ɖi wɔwɔ.
11 Wo nu ava yi, ke wò ya ànɔ anyi; wo katã woanyunyɔ abe avɔ ene, 12 eye àŋlɔ wo abe awu ene, abe avɔ ene, woaɖɔli wo. Ke wò la, nenema ko nèle, eye nuwuwu meli na wò ƒewo gbeɖe o. " 13 Ke mawudɔlawo dometɔ ka ŋue wògblɔ le kpɔ be: "Bɔbɔ nɔ nye ɖusime, va se ɖe esime matsɔ wò futɔwo awɔ wò afɔɖodzinui "? 14 Alo menye gbɔgbɔwoe wo katã wonye hena subɔsubɔdɔ kɔkɔe wɔwɔ, eye wodɔa wo ɖa be woasubɔ ame siwo anyi ɖeɖekpɔkpɔ dome la oa?
2:1-18
2 Esia tae wòle vevie na mí be míalé to ɖe nu siwo míesena la ŋu geɖe wu, ale be míagatra mɔ gbeɖe o.
2 Elabena ne nya si wogblɔ to mawudɔlawo dzi la nye esi ŋu kakaɖedzi le, eye dzidada ɖe sia ɖe kple tomaɖomaɖo ɖe sia ɖe xɔ eŋuti tohehe le dzɔdzɔenyenye nu la, 3 ekema aleke míawɔ asi, ne míetsɔ ɖeke le ɖeɖekpɔkpɔ gã sia gbegbe me o?
Elabena esia ŋuti nya mía Aƒetɔ la gblɔ gbã, eye ame siwo see la ɖo kpe edzi na mí, 4 esime Mawu ŋutɔ hã tsɔ dzesiwo kple nukunuwo kple ŋusẽdɔ vovovowo kpakple gbɔgbɔ kɔkɔe ƒe nunana siwo wòna le eya ŋutɔ ƒe lɔlɔ̃nu nu la, ɖi ɖase kpe ɖe wo ŋuti. 5 Elabena menye mawudɔlawo tee wòtsɔ xexe si gbɔna, si ŋu míele nu ƒom tsoe la, de o. 6 Ke ɖasefo aɖe gblɔ le afi aɖe be: "Nu kae amegbetɔ nye, be nèɖoa ŋku edzi, alo amegbetɔvi nye, be nèléa be nɛ? 7 Èwɔe wòbɔbɔ ɖe anyi vie wu mawudɔlawo; eye nèɖɔ ŋutikɔkɔe kple bubu nɛ, eye nètsɔe ɖo wò asinudɔwɔwɔwo nu. 8 Ètsɔ nuwo katã de eƒe afɔ te. " Esi Mawu tsɔ nuwo katã de ete la, megblẽ naneke ɖi, si metsɔ de ete o. Gake fifia la, medze ƒãa na mí haɖe be nuwo katã le ete o. 9 Ke míekpɔ Yesu, ame si wobɔbɔ ɖe anyi vie wu mawudɔlawo la, fifia woɖɔ ŋutikɔkɔe kple bubu nɛ esi wòkpe fu heku, ale be to Mawu ƒe amenuveve me la, wòaɖɔ ku kpɔ ɖe amewo katã ta.
10 Elabena esɔ be ame si ta nuwo katã va li, ame si me nuwo katã to va la, esi wòkplɔ vi geɖewo yi ŋutikɔkɔe me la, ena woƒe Kplɔla Vevitɔ si dzi wotona kpɔa ɖeɖe la zu blibo to fukpekpewo me.
11 Elabena ame si le amewo ŋu kɔm kple ame siwo ŋu kɔm wole la siaa dzɔ tso ame ɖeka me, eye le esia ta ŋu mekpee be wòayɔ wo be nɔviwo o, 12 esi wògblɔ be: "Maɖe gbeƒã wò ŋkɔ la na nɔvinyewo; madzi ha akafu wò le amehawo dome. " 13 Egagblɔ hã be: "Maɖo ŋu ɖe eŋu. " Eye wògagblɔ be: "Kpɔ ɖa! Nye kple vi siwo Yehowa nam lae nye esi. " 14 Eya ta esi wònye ‘viawo’ nye gomekpɔlawo le ʋu kple ŋutilã me ta la, eya hã kpɔ gome le nu mawo ke me, ale be wòato eƒe ku la dzi axɔ ŋusẽ le ame si ate ŋu ahe ku vɛ la si, si nye Abosam, 15 eye be wòana ablɔɖe ame siwo katã zu kluviwo le woƒe agbenɔɣi katã le vɔvɔ̃ na ku ta.
16 Elabena le nyateƒe me la, menye mawudɔlawo ŋue wòle kpekpem ɖo kura o, ke Abraham ƒe dzidzimevi la boŋ ŋue.
17 Eya ta eva hiã be wòava nɔ abe "nɔviawo " ene le goawo katã me, be wòazu nunɔlagã nublanuikpɔla kple nuteƒewɔla le nu siwo ku ɖe Mawu ƒe subɔsubɔdɔa ŋu me, ne wòasa avulévɔ ɖe dukɔ la ƒe nu vɔ̃wo ta.
18 Esi eya ŋutɔ kpe fu esi wotee kpɔ ta la, ate ŋu akpe ɖe ame siwo wotena kpɔna la ŋu.
3:1-19
3 Eya ŋuti nɔvi kɔkɔewo, dziƒoyɔyɔ ƒe gomekpɔlawo, mibu apostolo kple nunɔlagã si me míeʋuna la ŋu si nye Yesu. 2 Ewɔ nuteƒe na Ame si ɖoe, abe ale si Mose hã wɔ nuteƒe le Ame ma ƒe aƒe la katã me ene.
3 Elabena wobu eya amea be edze na ŋutikɔkɔe geɖe wu Mose, elabena ame si tso aƒe la dze na bubu gã wu aƒea.
4 Nyateƒee, aƒe sia aƒe la, amee tsonɛ, ke ame si wɔ nuwo katãe nye Mawu. 5 Ke Mose, si nye subɔvi, la wɔ nuteƒe le Ame ma ƒe aƒe la katã me be wòanye ɖaseɖiɖi le nya siwo woava gblɔ emegbe la ŋu. 6 Ke Kristo, ame si le Mawu ƒe aƒe la nu, wɔ nuteƒe abe vi ene.
7 Eya ta abe ale si gbɔgbɔ kɔkɔe la gblɔe ene la, "Egbe ne miese eƒe gbe la, 8 migasẽ dzi me, abe ale si wowɔ le ɣeyiɣi si me wodo dɔmedzoe nam vevie le ŋkeke si wodom kpɔ le gbea dzi, 9 afi si mia tɔgbuiwo dom kpɔ hetem kpɔ le, togbɔ be wokpɔ nye dɔwɔwɔwo ƒe blaene sɔŋ hafi la ene o. 10 Esia tae dzidzime ma ƒe nu nyɔ ŋu nam, eye megblɔ be: ‘Woƒe dzi traa mɔ ɣesiaɣi, eye womenya nye mɔwo o.’ 11 Eya ta meka atam le nye dziku me be: ‘Womayi ɖe nye dzudzɔ la me o.’ " 12 Nɔviwo, mikpɔ nyuie be dzi vɔ̃ɖi maxɔse nagaɖo mia dometɔ aɖeke me, le esi wòle tetem ɖa le Mawu gbagbe la gbɔ ta o; 13 ke boŋ miyi edzi mianɔ dzi dem ƒo na mia nɔewo gbe sia gbe, zi ale si woyɔnɛ be "Egbe, " ale be nu vɔ̃ ƒe amebleŋusẽ nagana mia dometɔ aɖeke ƒe dzi me nasẽ o. 14 Elabena ne míelé kakaɖedzi si le mía si le gɔmedzedzea me la me ɖe asi sesĩe va se ɖe nuwuwu ko hafi míazu gomekpɔlawo ŋutɔŋutɔ kple Kristo. 15 Wogblɔ be, "Egbe ne miese eƒe gbe la, migasẽ dzi me, abe ale si wowɔ le ɣeyiɣi si me wodo dɔmedzoe nɛ vevie ene o. " 16 Elabena ame kawoe see, evɔ wodo dɔmedzoe nɛ vevie? Alo menye ame siwo katã Mose kplɔ dzoe le Egipte lae oa? 17 Azɔ hã, ame kawo ƒe nue nyɔ ŋu na Mawu ƒe blaene sɔŋ? Alo menye ame siwo wɔ nu vɔ̃, siwo ƒe kukuawo tsi gbea dzi lae oa? 18 Eye ame kawoe wòka atam gblɔ na be, womade yeƒe dzudzɔ la me o? Ðe menye ame siwo sẽ to lae oa? 19 Eya ta míekpɔe be womete ŋu yi ɖe eme o le dzimaxɔse ta.
4 Eya ta esi eƒe dzudzɔ la me yiyi ƒe ŋugbedodo kpɔtɔ li ta la, mina míanɔ ŋudzɔ, ne menye nenema o la, ato mia dometɔ aɖewo ŋu. 2 Elabena wogblɔ nya nyui la na míawo hã, abe woawo ke ene; ke nya si wose la meɖe vi na wo o, elabena woƒe xɔse mewɔ ɖeka kple ame siwo see la tɔ o.
3 Mí ame siwo xɔe se la, míeyina ɖe dzudzɔ la me, abe ale si wògblɔ ene be: "Eya ta meka atam le nye dziku me be, ‘Womayi ɖe nye dzudzɔ la me o,’ " togbɔ be ewu eƒe dɔwɔwɔwo nu tso xexea ƒe gɔmeɖoanyiɣi ke hã.
4 Elabena egblɔ le afi aɖe le ŋkeke adrelia ŋu be: "Eye Mawu dzudzɔ tso eƒe dɔwɔwɔwo katã me le ŋkeke adrelia dzi, " 5 eye wògagblɔ le afi sia be: "Womayi ɖe nye dzudzɔ la me o. " 6 Eya ta esi wòsusɔ be ame aɖewo nayi ɖe eme, eye ame siwo wogblɔ nya nyui la na gbã la meyi ɖe eme o le tomaɖomaɖo ta la, 7 egaɖo ŋkeke ɖi, esi wògagblɔ emegbe ʋĩi le David ƒe psalmo aɖe me be "Egbe "; abe ale si míegblɔe va yi ene be, "Egbe ne miese eƒe gbe la, migasẽ dzi me o. " 8 Elabena ne ɖe Yosua kplɔ wo yi dzudzɔƒe la, anye ne Mawu magaƒo nu tso ŋkeke bubu ŋu emegbe o.
9 Eya ta sabat ƒe dzudzɔ aɖe gakpɔtɔ li na Mawu ƒe amewo.
10 Elabena ame si yi ɖe Mawu ƒe dzudzɔ me la, eya hã dzudzɔ tso eya ŋutɔ ƒe dɔwɔwɔwo me, abe ale si ko Mawu hã dzudzɔ tso eya ŋutɔ tɔwo me ene.
11 Eya ta mina míawɔ míaƒe ŋutete ɖe sia ɖe be míayi ɖe dzudzɔ ma me, ale be ame aɖeke nagadze tomaɖomaɖo ƒe nuwɔna ma tɔgbi me o.
12 Elabena Mawu ƒe nya la le agbe, eye ŋusẽ le eŋu, eye wòɖana wua yi nuevee sia yi nuevee, eye wòƒona ɖe ame yi ɖamaa keke luʋɔ kple gbɔgbɔ me, kpakple ƒunukpeƒewo kple ƒutomemi me, eye wòtea ŋu dzea si tamesusuwo kple dzimedidiwo. 13 Eye nuwɔwɔ aɖeke mele ɣaɣla ɖee o, ke boŋ woklo nu le nuwo katã dzi eye wotsi ƒeƒle le ame si míabu akɔnta na la ŋkume.
14 Azɔ esi nunɔlagã, si nye Yesu, Mawu ƒe Vi, si yi dziƒo la le mía si ta la, mina míayi edzi alé eya amea me ʋuʋu me ɖe asi sesĩe le dutoƒo.
15 Elabena menye nunɔlagã si mate ŋu ase veve ɖe míaƒe gbɔdzɔgbɔdzɔwo nu o lae le mía si o, ke boŋ ame si wodo kpɔ le go sia go me abe míawo ke ene, ke nu vɔ̃ koe mele eŋu o.
16 Eya ta mina dzi nanɔ mía ƒo míate ɖe amenuvevezikpui la ŋu aƒo nu faa, ale be wòakpɔ nublanui na mí, eye wòave mía nu le hiahiãgbe.
5:1-14
5 Elabena nunɔlagã ɖe sia ɖe si wotia tso amegbetɔwo dome la, woɖonɛ be wòawɔ Mawu ƒe subɔsubɔdɔ ɖe amewo nu, ale be wòatsɔ nunanawo ana, eye wòasa vɔ ɖe nu vɔ̃wo ta. 2 Etea ŋu sea veve ɖe ame siwo wɔa nu le manyamanya me kple ame siwo daa vo la nu, le esi gbɔdzɔgbɔdzɔ le eya ŋutɔ hã ŋu ta, 3 eye esia tae wòle nɛ be wòasa vɔ ɖe eya ŋutɔ ƒe nu vɔ̃wo ta abe ale si ko wòwɔnɛ ɖe dukɔ la ta ene.
4 Ame aɖeke metiaa bubunɔƒe sia na eɖokui o, negbe ɖe Mawu yɔe ko hafi, abe ale si wòyɔ Aron ene.
5 Nenema kee Kristo la hã medo eɖokui ɖe dzi heɖo eɖokui nunɔlagãe o, ke boŋ Ame si gblɔ nɛ be: "Vinyee nènye; mezu fofowò egbe, " lae doe ɖe dzi. 6 Abe ale si wògagblɔ le teƒe bubu hã be, "Nunɔlae nènye abe Melkizedek ene tegbee. "
7 Le Kristo ƒe anyigbadzigbenɔnɔ me la, etsɔ ɣlidodo sesĩwo kple aɖatsiwo ƒo koko heɖe kuku vevie na Ame si te ŋu ɖee tso ku me la, eye wòɖo toe le eƒe mawuvɔvɔ̃ ta. 8 Togbɔ be vi wònye hã la, esrɔ̃ toɖoɖo le fu siwo wòkpe la me. 9 Eye esi wona wòzu blibo vɔ la, eva zu ame si dzi ame siwo katã ɖoa toe la tona kpɔa ɖeɖe mavɔ, 10 elabena Mawu ŋutɔe da ŋkɔ ɖe edzi be enye nunɔlagã abe Melkizedek ene.
11 Nya geɖewo li míagblɔ tso eya amea ŋu, gake wo me ɖeɖe sesẽ, le esi nugɔmesese zu dɔ na mi ta. 12 Elabena va ɖo fifia la, ɖe wòle be mianye nufialawo hafi, gake egahiã be woafia Mawu ƒe gbedeasi kɔkɔeawo ƒe gɔmedzenuwo mi tso nu gbãtɔwo dzi, eye miegatrɔ zu ame siwo hiã notsi, ke menye nuɖuɖu sesẽ o.
13 Elabena ame sia ame si gakpɔtɔ noa notsi la, menya naneke le dzɔdzɔenyenye ƒe nya la ŋu o, elabena ɖevi ko wòganye. 14 Ke ame tsitsiwo tɔe nye nuɖuɖu sesẽ, ame siwo na hehe woƒe nugɔmeseseŋutetewo to wo zazã me, be woate ŋu ade vovo nyui kple vɔ̃ dome.
6 Eya ta esi míegblẽ Kristo la ŋuti gɔmedzenufiafiawo ɖi la, mina míayi ŋgɔ aɖo tsitsinyenye gbɔ, eye míaganɔ gɔmeɖoanyi ɖom ake o, si nye dzimetɔtrɔ tso dɔwɔwɔ kukuwo me kple Mawu dzi xɔxɔ se, 2 nyɔnyrɔxɔxɔwo ŋuti nufiafia kple asidada ɖe ame dzi, ame kukuwo ƒe tsitretsitsi kple ʋɔnudɔdrɔ̃ mavɔ.
3 Ɛ̃, míayi ŋgɔ aɖo tsitsinyenye gbɔ ne Mawu lɔ̃.
4 Elabena ame siwo kekeli la klẽ na kpɔ, eye woɖɔ dziƒo ƒe nunana faa la kpɔ, eye woxɔ gbɔgbɔ kɔkɔe la, 5 eye woɖɔ Mawu ƒe nya nyui la kple nuɖoanyi si gbɔna la ƒe ŋusẽwo kpɔ, 6 gake wode megbe la, manya wɔ be woagawɔ wo yeye hena dzimetɔtrɔ o, elabena wogahe Mawu ƒe Vi la ɖe ati ŋu ake na wo ɖokui, eye wodoa ŋukpee le gaglãgbe.
7 Elabena anyigba la xɔa yayra tso Mawu gbɔ, ne enoa tsi si dzana ɖe edzi enuenu, eye wòmiea nu siwo ɖea vi na ame siwo ŋlɔe la. 8 Ke ne emiea ŋùwo kple srẽwo la, woɖea asi le eŋu, eye ɖeko wòle abe ɖe woƒo fi dee ene, eye mlɔeba wotɔa dzoe.
9 Ke lɔlɔ̃tɔwo, togbɔ be míele nu ƒom alea hã, le miawo ya gome la, míeka ɖe nu siwo nyo wu la dzi, siwo nye nu siwo hea ɖeɖekpɔkpɔ vanɛ.
10 Elabena Mawu menye madzɔmadzɔtɔ, be wòaŋlɔ miaƒe dɔwɔwɔ kple lɔlɔ̃ si mieɖe fia le eƒe ŋkɔ la ta, esi miesubɔ ame kɔkɔewo, eye miegale edzi le wo subɔm la be o.
11 Ke míedi be mia dometɔ ɖe sia ɖe naɖe veviedodo ma ke afia, ne mɔkpɔkpɔ ƒe kakaɖedzi blibo la nanɔ mia si va se ɖe nuwuwu, 12 ale be miaganye kuviatɔwo o, ke boŋ mianye ame siwo to xɔse kple dzigbɔɖi me nyi ŋugbedodowo dome la srɔ̃lawo.
13 Elabena esime Mawu do ŋugbe na Abraham la, esi ame aɖeke melolo wui wòatsɔ aka atam o ta la, etsɔ eɖokui ka atam 14 gblɔ be: "Mayra wò godoo, eye mana nàdzi asɔ gbɔ ɖe edzi. " 15 Eya ta esi Abraham gbɔ dzi ɖi la, eƒe asi su ŋugbedodo sia dzi.
16 Elabena ame si lolo wu lae wotsɔna kaa atam, eye woƒe atamkaka la nyea nyahehe ɖe sia ɖe ƒe nuwuwu, elabena enyea kpeɖodzinu le se nu na wo. 17 Nenema kee esime Mawu ɖoe be yeaɖee afia ŋugbedodo la ƒe domenyilawo kɔtɛ wu be yeƒe tameɖoɖo metrɔna o la, eka atam tsɔ ɖo kpe edzi, 18 ale be le nu eve siwo metrɔna o, siwo me Mawu mate ŋu aka aʋatso le o me la, dzideƒo sẽŋu nanɔ mí ame siwo sii tso la si be míalé mɔkpɔkpɔ si woɖo mía ŋkume la me ɖe asi sesĩe.
19 Mɔkpɔkpɔ sia le mía si abe seke ene na míaƒe luʋɔwo, kakaɖedzi le eŋu, eye wòli ke, eye wòto xɔmetsovɔ la me yi, 20 afi si ŋgɔdola la yi ɖe mía ta le, si nye Yesu, ame si zu nunɔlagã abe Melkizedek ene yi mavɔmavɔ me.
7:1-28
7 Elabena Melkizedek sia, si nye Salem-fia, Mawu Dziƒoʋĩtɔ la ƒe nunɔla, va do go Abraham esime wòtrɔ tso fiawo siƒe gbɔna, eye wòyrae, 2 eye Abraham tsɔ nuwo katã ƒe ewolia nɛ. Gbã la, eƒe ŋkɔ gɔmee nye "Dzɔdzɔenyenyefia, " eye wòganye Salem-fia hã, si gɔmee nye "Ŋutifafafia. " 3 Esi wònye tɔ kple nɔ kpakple dzidzime ŋuti nuŋlɔɖi aɖeke mele esi o, eye eƒe dzidzi alo ku ŋuti nuŋlɔɖi aɖeke meli o, ke boŋ wona wòle abe Mawu ƒe Vi la ene ta la, enye nunɔla tso mavɔ me yi mavɔ me.
4 Mikpɔ ale si gbegbe ame sia, si ƒome ƒe ta Abraham tsɔ nu siwo wòha la ƒe nyuitɔwo ƒe ewolia na la, nye ame vevii ɖa. 5 Nyateƒee, le Se la nu la, wogblɔ na Lewi viwo dometɔ siwo woɖoa nunɔlawoe la be woaxɔ nuwo ƒe ewolia tso dukɔ si nye wo nɔviwo si, togbɔ be woawo hã wonye Abraham ƒe dzidzimeviwo hã. 6 Ke ame sia si medzɔ tso woƒe ƒomea me o la, xɔ nuwo ƒe ewolia le Abraham si, eye wòyra ame si si ŋugbedodoawo le la.
7 Ðikeke aɖeke mele eme o be, ame si nye gãtɔ lae yra ame si nye suetɔ la.
8 Le Lewi viwo gome la, woxɔa nuwo ƒe ewolia eye wonye ame siwo kuna, ke le ame evelia si xɔ nuwo ƒe ewolia ya gome la, Ŋɔŋlɔawo ɖi ɖase le eŋu be ele agbe.
9 Eye woate ŋu agblɔ be Lewi, ame si xɔa nuwo ƒe ewolia, gɔ̃ hã to Abraham dzi na nuwo ƒe ewolia, 10 elabena tɔgbuia medzii haɖe o esime Melkizedek va kpee.
11 Eya ta ne ɖe woate ŋu aɖo blibodede gbɔ to Lewitɔwo ƒe nunɔlanyenye dzi (elabena ekpe ɖe se si wotsɔ na dukɔa ŋu) la, ekema nu ka tae wògahiã be nunɔla bubu nado, ame si ŋu wogblɔ le be ele abe Melkizedek ene, ke menye abe Aron ene o? 12 Elabena esi wole nunɔlanyenyea ɖɔlim ta la, eva hiã be woaɖɔli Se la hã.
13 Elabena ame si ŋuti wogblɔ nya siawo le la nye to bubu me tɔ, tso ame siwo mesubɔ le vɔsamlekpuia gbɔ kpɔ o la dome. 14 Eme kɔ ƒãa be mía Aƒetɔ la do tso Yuda-toa me, evɔ Mose megblɔ nya aɖeke be to ma me tɔwo anye nunɔlawo o.
15 Eye esia me gakɔ ɖe edzi ƒãa esi nunɔla bubu si le abe Melkizedek ene la do, 16 ame si va zu alea, menye abe ale si sea bia be wòanɔ le ŋutilã me ƒomedodo nu la ene o, ke boŋ le agbe si womate ŋu atsrɔ̃ o la ƒe ŋusẽ nu. 17 Elabena woɖi ɖase le eŋu be: "Nunɔlae nènye abe Melkizedek ene tegbee. "
18 Eya ta woɖe se si do ŋgɔ la ɖa le esi wògbɔdzɔ eye meɖo eƒe taɖodzinu bliboa gbɔ o ta. 19 Elabena Se la mena naneke de blibo o, ke boŋ mɔkpɔkpɔ si nyo wu, si wotsɔ vɛ, si dzi míeto le tetem ɖe Mawu ŋu lae.
20 Eye esi wònye womeɖoe nunɔlae atamkaka manɔŋui o 21 (elabena le nyateƒe me la, ame aɖewo li siwo zu nunɔlawo atamkaka manɔŋui, ke ame sia ya zu nunɔla si ŋu atamkaka kpe ɖo, eye Ame si ka atam ma la gblɔ le eŋu be: "Yehowa ka atam, eye matrɔ susu o be, ‘Nunɔla nènye tegbee,’ ") ta la, 22 Yesu hã va zu ame si da megbe na nubabla si nyo wu la.
23 Gawu la, ame geɖewo va zu nunɔlawo ɖe wo nɔewo yome le esi ku meɖe mɔ be woayi edzi asubɔ o ta, 24 ke esi eya le agbe yi mavɔmavɔ me ta la, ame aɖeke mexɔna ɖe eƒe nunɔlanyenye la teƒe o. 25 Eya ta ate ŋu aɖe ame siwo le tetem ɖe Mawu ŋu to eya amea dzi la bliboe hã, elabena ele agbe ɣesiaɣi, be wòaxɔ woƒe nya ɖe akɔ.
26 Esɔ be nunɔlagã sia tɔgbie le mía si, ame si nye nuteƒewɔla, ame maɖifɔ, si ŋu ɖiƒoƒo aɖeke mele o, si te ɖa tso nu vɔ̃ ŋu, eye wodoe ɖe dzi boo. 27 Mehiã be wòanɔ vɔ sam gbe sia gbe, gbã ɖe eya ŋutɔ ƒe nu vɔ̃wo ta, eye emegbe ɖe dukɔ la tɔwo ta, abe ale si nunɔlagã mawo wɔnɛ ene o, elabena ewɔ esia zi ɖeka ɖe ɣeyiɣiawo katã nu esime wòtsɔ eɖokui sa vɔe.
28 Elabena Se la ɖoa ame siwo ŋu gbɔdzɔgbɔdzɔwo le la nunɔlagãwoe, ke atamkanya si va ɖe Se la yome la ya ɖo Vi, si wona wòde blibo tegbee la, ɖoƒe sia.
8 Ke nya vevitɔ si le nya si gblɔm míele me lae nye esi: Nunɔlagã sia gbegbee le mía si, eye wòbɔbɔ nɔ Bubutɔ Gã la ƒe fiazikpui ƒe ɖusime le dziƒowo, 2 eye eyae nye kɔkɔeƒe la kple agbadɔ vavã si Yehowa tu, eye menye amee tui o, la ƒe subɔla.
3 Elabena woɖoa nunɔlagã ɖe sia ɖe be wòatsɔ nunanawo ana, eye wòasa vɔ; eya ta ehiã be ame sia hã natsɔ nane ana.
4 Ne anyigba dzie wòle la, manye nunɔla o, elabena amewo li, siwo tsɔa nunanawo nana le Se la nu. 5 Ame siawo le subɔsubɔdɔ kɔkɔe wɔm wònye dziƒonuwo ƒe kpɔɖeŋu kple vɔvɔli; abe ale si ko Mawu de se na Mose esime wòle agbadɔa tu ge la ene: Elabena Egblɔ be: "Kpɔ egbɔ be nàwɔ nuawo katã ɖe nɔnɔme si wotsɔ fia wò le toa dzi la nu pɛpɛpɛ. " 6 Ke azɔ subɔsubɔdɔ si nyo wu sãsãsã ye su Yesu si, elabena ezu nubabla si nyo wu ema la ƒe domenɔla, esi woɖo le se nu ɖe ŋugbedodo siwo nyo wu la dzi.
7 Ne ɖe vodada mele nubabla gbãtɔa ŋu o la, anye ne evelia mahiã o.
8 Elabena fɔ bumee wòle ameawo esime wògblɔ be: "‘Kpɔ ɖa! Ŋkekewo li gbɔna,’ Yehowa ye gblɔe, ‘esime mabla nu yeye kple Israel ƒe aƒe la kpakple Yuda ƒe aƒe la. 9 Manɔ abe nu, si mebla kple wo tɔgbuiwo le gbe si gbe melé woƒe alɔnu kplɔ wo tso Egipte-nyigba dzi la ene o, elabena womeyi edzi lé nu, si mebla kpli wo la me ɖe asi o, eya ta medzudzɔ beléle na wo,’ Yehowa ye gblɔe. 10 "‘Elabena esiae nye nu, si mabla kple Israel ƒe aƒe la le ŋkeke mawo megbe,’ Yehowa ye gblɔe. ‘Matsɔ nye sewo ade woƒe susu me, eye maŋlɔ wo ɖe woƒe dziwo me. Manye woƒe Mawu, eye woawo woanye nye dukɔ. 11 "‘Eye ame aɖeke magafia nu ehavi kple nɔvia agblɔ be: "Dze si Yehowa! " o. Elabena wo katã woadze sim, tso ɖeviwo dzi va se ɖe tsitsiawo dzi. 12 Elabena makpɔ nublanui na wo le woƒe nu madzɔmadzɔ wɔwɔwo me, eye nyemagaɖo ŋku woƒe nu vɔ̃wo dzi azɔ o.’ " 13 Esi wògblɔ be "nubabla yeye " la, ena gbãtɔ la do xoxo. Ke nu si do xoxo eye enu le yiyim la, eteƒe madidi hafi woaɖee ɖa keŋ o.
9:1-28
9 Le nubabla tsãtɔ gome la, subɔsubɔdɔ kɔkɔe ŋuti sewo nɔ anyi, eye eƒe kɔkɔeƒe la nɔ anyigba dzi.
2 Elabena wotu agbadɔ la ƒe akpa gbãtɔ si me akaɖiti kple kplɔ̃ kpakple ŋkumeɖobolowo nɔna la; eye woyɔnɛ be Kɔkɔeƒe la. 3 Ke le xɔmetsovɔ evelia godo la, agbadɔ la ƒe akpa si woyɔna be Kɔkɔeƒewo Ƒe Kɔkɔeƒe la li. 4 Nu siwo le afi siae nye sikadzudzɔdosonu kple nubablaɖaka si ŋu wofa sika ɖo keŋ kpe ɖo, si me sikaze si me mana le la kple Aron ƒe atikplɔ si ƒo se kpakple nubabla ƒe kpe gbadzɛawo le; 5 ke ŋutikɔkɔe ƒe kerubiwo le aɖaka la tame, eye wodo vɔvɔli ɖe avulénutunu la dzi.
Ke menye fifiae míanɔ nu ƒom le nu siawo ŋu tsitotsito o. 6 Esi wotui alea vɔ la, nunɔlawo gena ɖe agbadɔ la ƒe akpa gbãtɔ me edziedzi be woawɔ subɔsubɔdɔ kɔkɔe; 7 ke nunɔlagã la ɖeɖe koe gena ɖe akpa evelia ya zi ɖeka ƒe ɖeka, eye megena ɖe eme o, negbe ɖe wòtsɔ ʋu si wòana ɖe eya ŋutɔ kple dukɔ la ƒe nu vɔ̃ siwo wowɔ le manyamanya me ta la ɖe asi hafi.
8 Ale gbɔgbɔ kɔkɔe la na wòdze ƒãa be, zi ale si agbadɔ gbãtɔ la gakpɔtɔ li la, womeɖe mɔ si yi kɔkɔeƒe emetɔ la fia o. 9 Agbadɔ sia tututu nye kpɔɖeŋu na nu siwo li le fifi ɣeyiɣi sia me, eye wonaa nunanawo hesaa vɔwo le ɖoɖo sia nu. Gake nu siawo mate ŋu ana ame si le subɔsubɔdɔ kɔkɔe wɔm la ƒe dzitsinya ŋuti nadza bliboe o.
11 Ke esime Kristo va abe nu nyui siwo va li la ƒe nunɔlagã ene la, ege ɖe agbadɔ si lolo wu hede blibo wu, esi wometsɔ asi tu o, si fia be menye nuwɔwɔ sia ƒe akpa aɖeke o, la me. 12 Menye gbɔ̃wo kple nyitsuwo ƒe ʋu ye wòtsɔ ge ɖe kɔkɔeƒe la zi ɖeka ɖe ɣeyiɣiawo katã nu o, ke boŋ eya ŋutɔ ƒe ʋu ye, eye wòxɔ ɖeɖekpɔkpɔ mavɔ vɛ na mí.
13 Elabena ne gbɔ̃wo kple nyitsuwo ƒe ʋu kpakple nyinɔe ƒe afi, si wohlẽna ɖe ame siwo ŋu mekɔ o ŋu la, klɔa ŋutilã la ŋu henana wo ŋu kɔna la, 14 ekema ɖe Kristo la, ame si to gbɔgbɔ mavɔ ƒe dɔwɔwɔ dzi tsɔ eɖokui na Mawu abe vɔsa si ŋu mokaka mele o ene la, ƒe ʋu maklɔ míaƒe dzitsinyawo ŋu tso dɔwɔwɔ kukuwo me geɖe wu, ale be míawɔ subɔsubɔdɔ kɔkɔe na Mawu gbagbe la oa? 15 Esia tae wònye nubabla yeye ƒe domenɔla ɖo, ale be esi wòku be yeaɖe wo tso vodada siwo wowɔ le nubabla tsãtɔ te la me to tafe dzi ta la, ame siwo woyɔ la naxɔ domenyinu mavɔ ƒe ŋugbedodo la.
16 Elabena afi si nubabla le la, ele be woaɖo kpe ame si nye nublala la ƒe ku dzi, 17 elabena wonɔa te ɖe ku dzi nana nubabla wɔa dɔ, elabena zi ale si nublala la le agbe la, ŋusẽ mele nubabla la ŋu o.
18 Eya ta womeɖo nubabla tsãtɔ la hã anyi ʋu manɔmee o.
19 Elabena esime Mose gblɔ Se la ƒe nudidiwo katã na dukɔ bliboa la, etsɔ nyitsuiwo kple gbɔ̃wo ƒe ʋu hekpe ɖe tsi kple alẽfu dzĩ kpakple isop gbe ŋu, eye wòhlẽ wo ɖe nubablagbalẽ la kple dukɔ blibo la ŋu 20 hegblɔ be: "Esiae nye nubabla si ƒe se Mawu de na mi be mialé eme ɖe asi la, ƒe ʋu. " 21 Eye wòhlẽ ʋu la ɖe agbadɔ la kple nu siwo katã wozãna le subɔsubɔdɔ kɔkɔe me la hã ŋu nenema ke. 22 Ɛ̃, wotsɔa ʋu klɔa nu sia nu kloe ŋu le Se la nu, eye ne womekɔ ʋu ɖi o la, tsɔtsɔke aɖeke menɔa anyi o.
23 Eya ta ehiã vevie be woatsɔ nu siawo akɔ nu siwo nye dziƒonuwo ƒe kpɔɖeŋu la ŋu, gake dziƒonuwo ya hiã vɔsa si nyo wu sãsãsã la.
24 Elabena menye kɔkɔeƒe si wotsɔ asi wɔ, si nye vavãtɔ la ƒe kpɔɖeŋu, ye Kristo yi o, ke boŋ dziƒo ŋutɔŋutɔ wòyi, ale be wòado ɖe Mawu ŋkume azɔ le mía ta. 25 Eye menye be wòatsɔ eɖokui anɔ nanam enuenu, abe ale si nunɔlagã la tsɔa ʋu si menye eya ŋutɔ tɔ o gena ɖe kɔkɔeƒe la ƒe sia ƒe ene o. 26 Ne nenemae la, ekema ahiã be wòanɔ fu kpem enuenu tso xexea ƒe gɔmeɖoanyiɣi. Ke azɔ eɖe eɖokui fia zi ɖeka ɖe ɣeyiɣiawo katã nu le nuɖoanyiawo ƒe nuwuɣi, be wòaɖe nu vɔ̃ ɖa esi wòtsɔ eɖokui sa vɔe.
27 Eye ale si ko wòle na amewo be woaku zi ɖeka ɖe ɣeyiɣiawo katã nu, eye esia megbe ʋɔnudɔdrɔ̃ nava la, 28 nenema kee Kristo la hã tsɔ eɖokui na zi ɖeka ɖe ɣeyiɣiawo katã nu be wòatsɔ ame geɖewo ƒe nu vɔ̃wo; eye zi evelia si wòado la, manye ɖe nu vɔ̃ ta o, eye ame siwo le mɔ kpɔm na woƒe ɖeɖekpɔkpɔ vevie lae akpɔe.
10:1-39
2 Ne menye nenema o la, ɖe womadzudzɔ vɔsasa oa? Elabena afia be wokɔ ame siwo le subɔsubɔdɔ kɔkɔe wɔm la ŋu zi ɖeka ko evɔ, eye le esia ta womagase le wo ɖokuiwo me be yewonye nu vɔ̃ wɔlawo azɔ o. 3 Ke vɔsa siawo ɖoa ŋku nu vɔ̃ dzi na ame ƒe sia ƒe boŋ, 4 elabena nyitsuwo kple gbɔ̃tsuwo ƒe ʋu mate ŋu aɖe nu vɔ̃wo ɖa o. 5 Esia tae esime wòva xexea me la, egblɔ be: "‘Menye vɔsawo kple nunanawoe nèdina o, ke boŋ èdzra ŋutilã ɖo ɖi nam.
6 Numevɔsa blibowo kple nuvɔ̃vɔsa medzea ŋuwò o.’ 7 Eye megblɔ be: ‘Kpɔ ɖa! Meva ɖo (agbalẽ xatsaxatsa la mee woŋlɔ nu ɖo le ŋunye) be, Oo Mawu, wò lɔlɔ̃nu mawɔ.’ " 8 Egblɔ gbã be: "Menye vɔsawo kple nunanawo kple numevɔsa blibowo kpakple nuvɔ̃vɔsawoe nèdina o, eye womedzea ŋuwò hã o " vɔ siwo wosana le Se la nue wòwɔnɛ 9 emegbe egagblɔ be: "Kpɔ ɖa! Meva ɖo be mawɔ wò lɔlɔ̃nu. " Eɖe nu gbãtɔ la ɖa, be wòaɖo evelia anyi.
10 Le eƒe "lɔlɔ̃nu " sia nu la, wokɔ mía ŋu to Yesu Kristo ƒe ŋutilã si wotsɔ na zi ɖeka ɖe ɣeyiɣiawo katã nu la dzi. 11 Azɔ hã nunɔla ɖe sia ɖe nɔa eƒe teƒe gbe sia gbe nɔa subɔsubɔdɔ kɔkɔe wɔm eye wòsaa vɔ mawo ke enuenu, siwo mate ŋu aɖe nu vɔ̃wo ɖa keŋkeŋ gbeɖe o. 12 Ke eya sa vɔ zi ɖeka ɖe nu vɔ̃wo ta ɖe ɣeyiɣiawo katã nu, eye wòbɔbɔ nɔ Mawu ƒe ɖusime, 13 eye tso ɣemaɣi wòle lalam va se ɖe esime woatsɔ eƒe futɔwo awɔ eƒe afɔɖodzinui. 14 Elabena vɔsa ɖeka dzi wòto na ame siwo ŋu wokɔ la de blibo hena ɣeyiɣiawo katã.
15 Gawu la, gbɔgbɔ kɔkɔe la hã ɖia ɖase na mí, elabena egblɔ gbã be: 16 "‘Esiae nye nu, si mabla kpli wo le ŋkeke mawo megbe,’ Yehowa ye gblɔe. ‘Matsɔ nye sewo ade woƒe dziwo me, eye maŋlɔ wo ɖe woƒe susuwo me.’ " 17 Egagblɔ be: "Eye nyemagaɖo ŋku woƒe nu vɔ̃wo kple woƒe dzidadawo dzi azɔ o. " 18 Ke ne wotsɔ nu siawo ke la, vɔsasa ɖe nu vɔ̃wo ta megali o.
21 Eye esi nunɔlagã si le Mawu ƒe aƒe la nu le mía si ta la, 22 mina míate ɖe Mawu ŋu kple dzi nyateƒetɔ kple xɔse blibo, esi wohlẽ ʋu ɖe míaƒe dziwo ŋu tsɔ kɔ wo ŋu tso dzitsinya vɔ̃ɖi me, eye wole tsi dzadzɛ na míaƒe ŋutilãwo la ta. 23 Mina míalé míaƒe mɔkpɔkpɔ me ʋuʋu me ɖe asi sesĩe maʋamaʋãe, elabena ame si do ŋugbea la, nuteƒewɔlae wònye. 24 Eye mina míanɔ mía nɔewo ŋu bum, ale be míado ŋusẽ mía nɔewo na lɔlɔ̃ kple dɔ nyuiwo wɔwɔ, 25 eye míaganɔ míaƒe kpekpewo gblẽm ɖi, abe ale si wòzu numame na ame aɖewo ene o, ke boŋ míanɔ dzi dem ƒo na mía nɔewo, eye míawɔe geɖe wu, zi ale si miekpɔ be ŋkeke la le ɖoɖom la.
26 Elabena ne nyateƒe la ƒe sidzedze vavãtɔ su mía si hafi míegaɖoe le nu vɔ̃ wɔm la, ekema vɔsasa ɖe nu vɔ̃wo ta aɖeke megali o, 27 ke boŋ ɖeko míanɔ mɔ kpɔm kple vɔvɔ̃ na ʋɔnudɔdrɔ̃ kpakple dziku helĩhelĩ si gbɔna tsitretsiɖeŋulawo dzi la.
28 Wowua ame sia ame si do vlo Mose ƒe Sea la nublanuimakpɔmakpɔe, le ame eve alo etɔ̃ ƒe ɖaseɖiɖi nu. 29 Tohehe si sesẽ wu kae miesusu be adze na ame si tu afɔ Mawu ƒe Vi la dzi, eye wòbu nubabla ƒe ʋu si wotsɔ kɔ eŋu la nu maɖinui hedo vlo amenuvevegbɔgbɔ la? 30 Elabena míenya Ame si gblɔ be: "Tɔnyee nye hlɔ̃biabia; maɖo eteƒe. " Eye wògagblɔ be: "Yehowa adrɔ̃ ʋɔnu eƒe dukɔ la. " 31 Ŋɔdzinu wònye be ame nadze Mawu gbagbe la ƒe asi me.
32 Gake minɔ ŋku ɖom edzi be le tsãŋkekewo me la, esi miekpɔ kekelia vɔ megbe la, miedo dzi eye mieʋli vevie le fukpekpewo me. 33 Ɣeaɖewoɣi la, wodo ŋukpe mi le dutoƒo, eye mieto xaxawo me, eye ɣebubuɣiwo la, miekpe fu mawo ke kpli wo. 34 Elabena miese veve ɖe ame siwo le gaxɔ me la nu, eye esi woha miaƒe nuwo la, miexɔe kple dzidzɔ, elabena mienyae be nunɔamesi si nyo wu eye wònɔa anyi ɖaa lae le mia si.
35 Eya ta migatsɔ miaƒe dzideƒo, si teƒeɖoɖo gã li na la, ƒu gbe o.
36 Elabena ehiã be miado dzi, ale be ne miewɔ Mawu ƒe lɔlɔ̃nu vɔ la, miaƒe asi nasu ŋugbedodo la dzi.
37 Elabena "esusɔ vie ko, " eye "ame si gbɔna la ava ɖo, eye mahe ɖe megbe o. " 38 "Ke nye ame dzɔdzɔe la ƒe xɔsee ana wòanɔ agbe, " eye "ne egbugbɔ ɖe megbe la, nyemakpɔ ŋudzedze ɖe eŋu o. " 39 Ke míenye ame siwo gbugbɔna ɖe megbe yia tsɔtsrɔ̃ me la dometɔwo o, ke boŋ ame siwo si xɔse le, si ana woaxɔ mí ɖe agbe la dometɔwoe míenye.
11:1-40
11 Xɔse nye dziɖoɖo ɖe nu si wole mɔ kpɔm na la ŋu kakaɖedzitɔe kple kpeɖodzi si dze ƒãa be nu siwo kpɔm womele o la li ŋutɔŋutɔ.
2 Elabena esia dzie blematɔwo to kpɔ ɖaseɖiɖi na wo ɖokuiwo.
3 Le xɔse me míekpɔe dze sii be woɖo nuɖoanyiwo anyi le Mawu ƒe nya la nu, ale be nu si wokpɔna la dzɔ tso nu siwo medzena wokpɔna o la me.
4 Le xɔse me Abel tsɔ vɔsa si nyo wu Kain tɔ la na Mawu, eye to xɔse sia dzi wòkpɔ ɖaseɖiɖi be enye ame dzɔdzɔe, elabena Mawu xɔ eƒe nunanawo, eye togbɔ be eku hã la, egale nu ƒom to eƒe xɔse me.
5 Le xɔse me wokɔ Enok dzoe, be wòagakpɔ ku o, eye womegakpɔe le afi aɖeke o, elabena Mawu kɔe dzoe; elabena hafi woakɔe adzoe la, ekpɔ ɖaseɖiɖi be eƒe nu dze Mawu ŋu nyuie. 6 Gawu la, ne xɔse mele ame si o la, mate ŋu adze Mawu ŋu nyuie o, elabena ele be ame sia ame si tena vaa Mawu gbɔ la naxɔe ase be eli, eye wònyea teƒeɖola na ame siwo dinɛ vevie la.
7 Le xɔse me Noa, esime Mawu na toklãe tso nu siwo womekpɔ haɖe o ŋu la, eɖe mawuvɔvɔ̃ fia, eye wòkpa aɖakaʋu hena eƒemetɔwo ɖeɖe; eye to xɔse sia me la, ebu fɔ xexea, eye wòzu dzɔdzɔenyenye, si tso xɔse me la, ƒe domenyila.
8 Le xɔse me Abraham, esime woyɔe la, eɖo to hedo go yi teƒe si woɖo be wòaxɔ wòanye eƒe domenyinu la; eye wòdzo, togbɔ be menya afi si yim wòle o hã.
9 Le xɔse me eyi ɖanɔ ŋugbedodonyigba la dzi le dzronyigba dzi abe amedzro ene, eye eya kple Isak kpakple Yakob, ame siwo hã nye ŋugbedodo ma tututu ƒe domenyilawo la, nɔ agbadɔwo me. 10 Elabena enɔ du si gɔmeɖoanyi ŋutɔŋutɔwo li na la lalam, du si ƒe aɖaŋuwɔla kple tsolae nye Mawu.
11 Le xɔse me wona ŋusẽ Sara hã wòfɔ fu dzi vi, esime wòtsi to vidzidzi me kura gɔ̃ hã, elabena ebu Ame si do ŋugbea la nuteƒewɔlae. 12 Esia tae tso ame ɖeka, si ƒe vidzidziŋutete ku la, mee wodzi vi siwo sɔ gbɔ abe dziƒoɣletiviwo ene, abe ƒutake siwo mele xexlẽ me o la ene.
13 Le xɔse me ame siawo katã ku, togbɔ be woƒe asi mesu ŋugbedodoawo dzi o hã; ke wokpɔ wo le adzɔge ɖaa, eye wodo ɖoaƒe na wo, eye woʋu eme be yewonye amedzrowo kple ame siwo le anyigba la dzi hena ɣeyiɣi kpui aɖe.
14 Elabena ame siwo gblɔe nenema la ɖee fia be yewole teƒe si azu yewo ŋutɔwo tɔ la dim vevie.
15 Ke ne ɖe wona woƒe susu kpɔtɔ nɔ teƒe si woʋu tso dzi la, anye ne mɔnukpɔkpɔ su wo si wogbugbɔ yi. 16 Ke azɔ la, nɔƒe si nyo wu la le wo dzrom, si nye dziƒo tɔ.
Eya ta mekpe ŋu na Mawu be woayɔ ye be yewoƒe Mawu o, elabena edzra du ɖo ɖi na wo.
17 Le xɔse me Abraham, esime wodoe kpɔ la, etsɔ Isak na, eya, ame si xɔ ŋugbedodoawo kple dzidzɔ la, tsɔ eƒe tenuvi la sa vɔe kloe, 18 togbɔ be wogblɔ nɛ be, "Ame si woayɔ be ‘wò dzidzimevi’ la adzɔ tso Isak me " hã. 19 Ke ebui be Mawu ate ŋu afɔe ɖe tsitre tso ame kukuwo dome, eye exɔe tso ku me hã le kpɔɖeŋumɔ nu.
20 Le xɔse me kee Isak yra Yakob kple Esau le nu siwo ava va la ŋu.
21 Le xɔse me Yakob, esime wòsusɔ vie wòaku la, eyra Yosef viŋutsuawo dometɔ ɖe sia ɖe, eye wòziɔ ɖe eƒe atizɔti ŋu de ta agu.
22 Le xɔse me Yosef, esime eƒe kuɣi gogo la, eƒo nu tso Israel-viwo ƒe ʋuʋu la ŋu, eye wòde se le eƒe ƒuwo ŋu.
23 Le xɔse me, esime wodzi Mose la, edzilawo ɣlae ɣleti etɔ̃ sɔŋ, elabena wokpɔe be ɖevi la dze ɖeka, eye womevɔ̃ fia ƒe sedede la o.
24 Le xɔse me Mose, esime wòtsi la, egbe be woagayɔ ye be Farao vinyɔnu la ƒe vi o, 25 eye wòtiae be yeakpe fu kple Mawu ƒe dukɔ la, wu be yease nu vɔ̃ ƒe vivi si nɔa anyi ɣeyiɣi kpui aɖe ko, 26 elabena ebu ŋukpe si wodoe abe Kristo la ene be exɔ asi sãsãsã wu Egipte ƒe kesinɔnuwo, elabena eƒe ŋku nɔ teƒeɖoɖofetu la dzi tututu.
27 Le xɔse me edzo le Egipte, ke mevɔ̃ fia ƒe dziku la o, elabena eyi edzi nɔ te sesĩe, abe ɖe wòle Ame si womekpɔna o la kpɔm ene.
28 Le xɔse me eɖu Ŋutitotoŋkekenyui la hewɔ ɖe ʋuhehlẽ ƒe ɖoɖo la dzi, ale be nutsrɔ̃la la nagaka asi woƒe ŋgɔgbeviwo ŋu o.
29 Le xɔse me woto Ƒudzĩ la me abe anyigba ƒuƒui dzi ene, ke esi Egiptetɔwo tee kpɔ la, ƒu la mi wo.
30 Le xɔse me Yeriko gliawo mu esi wozɔ ƒo xlãe ŋkeke adre megbe.
31 Le xɔse me Rahab, gbolo la, metsrɔ̃ kpe ɖe tosẽlawo ŋuti o, elabena exɔ ŋkutsalawo le ŋutifafa me. 32 Eye nya kae magagblɔ?
Elabena ɣeyiɣi mele asinye be maƒo nu tso Gideon, Barak, Samson, Yefta, David kpakple Samuel kple nyagblɔɖila bubuawo ŋu o. 33 Le xɔse me woɖu fiaɖuƒewo dzi, wowɔ nu dzɔdzɔe, xɔ ŋugbedodowo, mia nu na dzatawo, 34 tsi dzo ƒe ŋusẽ nu, si le yi nu, wona ŋusẽ ɖo wo ŋu le gbɔdzɔgbɔdzɔ me, wowɔ kalẽ le aʋawɔwɔ me, wosi aʋakɔ siwo tso ɖe wo ŋu la keŋkeŋ.
35 Wofɔ nyɔnu siwo ƒe amewo ku la ɖe tsitre na wo, ke wowɔ fu ame bubuwo vevie, elabena womelɔ̃ be yewoana ta ale be yewoakpɔ ablɔɖe le mɔ aɖe nu o, be yewoakpɔ tsitretsitsi si nyo wu la. 36 Ɛ̃, ame bubuwo to fewuɖuɖuwo kple ƒoƒowo ƒe tetekpɔwo me, gawu la, wokpe bablawo kple gaxɔmenɔnɔwo ƒe fu.
37 Woƒu kpe wo, wote wo kpɔ, wodze wo ɖe eve kple laxalaxa, wowu wo kple yi, wonɔ tsatsam le alẽgbalẽwo me, le gbɔ̃gbalẽwo me, esime wole hiã me, le xaxa me, le fuwɔwɔ wo me; 38 eye xexea medze wo o. Wotsa tsaglãla le gbedzi kple towo dzi kpakple anyigba dzi agadowo kple ʋewo me.
39 Togbɔ be ame siawo katã kpɔ ɖaseɖiɖi nyui na wo ɖokuiwo le woƒe xɔse ta hã la, womekpɔ ŋugbedodo la me vava o, 40 elabena Mawu kpɔ nane si nyo wu la da ɖi na mí, ne woagawɔ wo bliboe míawo manɔmee o.
12:1-29
12 Eya ta esi ɖasefowo ƒe alilikpo gã sia gbegbe ƒo xlã mí ta la, mina míaɖe nu kpekpe sia nu kpekpe kple nu vɔ̃ si ɖea to ɖe mí bɔbɔe la ɖa, eye mina míatsɔ dzidodo anɔ duɖimekeke si woɖo na mí la dzi, 2 esi míaƒe ŋku le Yesu, si nye míaƒe xɔse ƒe Kplɔla Vevitɔ kple Ame si na míaƒe xɔse de blibo la ŋu tututu. Le dzidzɔ si wotsɔ ɖo eŋkume ta la, edo dzi kpe fuwɔameti ŋuti fu, eye mebu ŋukpe ɖe naneke me o, eye wòbɔbɔ nɔ Mawu ƒe fiazikpui la ƒe ɖusime.
3 Ɛ̃, mibu ame si do dzi kpe nu vɔ̃ wɔlawo ƒe tsitretsiɖeŋunya si gblẽ nu le woawo ŋutɔwo ŋu ƒe fu la ŋu, ale be ɖeɖi nagate mia ŋu miana ta o.
4 Le avu si wɔm miele kple nu vɔ̃ me la, miekpɔ ɖo afi si wòhiã be woakɔ miaƒe ʋu ɖi le haɖe o. 5 Eye mieŋlɔ nuxlɔ̃ame si wona mi abe viwo ene la be keŋkeŋ, si nye: "Vinye, mègabu Yehowa ƒe amehehe nu tsɛ o, eye ne eɖɔ wò ɖo la, dzi megaɖe le ƒowò o; 6 elabena ame si Yehowa lɔ̃na la, eyae wòhea to na, le nyateƒe me la, ame sia ame si wòxɔ abe vi ene lae wòƒona. " 7 Ehiã be miado dzi elabena enye mia ɖɔɖɔɖo ƒe akpa aɖe. Ðe Mawu le nu wɔm ɖe mia ŋu abe viwo ene. Elabena vi kae li, si fofoa mehea to na o? 8 Ne ɖe womehe to sia na mi katã o la, anye ne miezu gbɔmeyaviwo, ke menye vi ŋutɔŋutɔwo o. 9 Azɔ hã, míaƒe ŋutilãmefofowo hea to na mí, eye míedea bubu wo ŋu.
Ekema ɖe míalɔ̃ faa abɔbɔ mía ɖokui na Fofo si tsɔ gbɔgbɔ dzi mí la, be míanɔ agbe oa? 10 Elabena woawo hea to na mí ɣeyiɣi kpui aɖe le ale si wokpɔ be enyo la nu, ke eya wɔnɛ le míaƒe viɖe ta, be míakpɔ gome le eƒe kɔkɔenyenye la me.
11 Nyateƒee, míebua tohehe aɖeke fifia dzidzɔe o, ke veve boŋ; gake emegbe la, etsea dzɔdzɔenyenye ƒe ŋutifafaku na ame siwo wotsɔe na hehee la.
12 Eya ta mido ŋusẽ asi siwo wɔ gblɔdɔɔ kple klo siwo gbɔdzɔ la, 13 eye miyi edzi mianɔ mɔ dzɔdzɔe ɖem na miaƒe afɔwo, ne nu si gli la nagaɖe ɖa le enu o, ke woada gbe le eŋu boŋ.
14 Miyi edzi mianɔ ŋutifafa me kple amewo katã, eye miti kɔkɔenyenye yome, elabena eya manɔmee la, ame aɖeke makpɔ Aƒetɔ la o. 15 Mikpɔ nyuie be Mawu ƒe amenuveve la nagage le ame aɖeke si o, ale be kè aɖeke si nye aɖi nagamie aɖe fu na mi, eye wòaƒo ɖi ame geɖewo o; 16 eye ame aɖeke naganye ame si ƒo eɖokui ɖe gbɔdɔdɔ manɔsenu me alo ame si medea asixɔxɔ nu kɔkɔewo ŋu o, abe Esau, ame si tsɔ eƒe ŋgɔgbevinyenye na ɖe nuɖuɖu zi ɖeka ta la ene o.
17 Elabena mienyae be, emegbe esi wòdi be yeanyi yayra la dome la, wogbe; elabena togbɔ be etsɔ aɖatsiwo di vevie be woatrɔ susu ɖe ye ŋu hã la, medze edzi o. 18 Elabena nu si gbɔ miete va la menye nu si ŋu woate ŋu aka asii o, menye dzo si le bibim vlavlavla, kple alilikpo dodo, kple viviti tsiɖitsiɖi, kple ahom, 19 kple kpẽ ƒe ɖiɖi kpakple nyawo ƒe ɖiɖi, esi tututu ameawo se heɖe kuku be woagagblɔ nya aɖeke akpee na yewo o la o.
20 Elabena womete ŋu nɔ te ɖe sedede la nu o, se lae nye: "Ne lã aɖe gɔ̃ hã ka toa ŋu la, woaƒu kpee. " 21 Eye nukpɔkpɔ la ɖi vɔvɔ̃ ale gbegbe be Mose gblɔ be: "Mele vɔvɔ̃m hele ƒoƒom kpakpakpa. " 22 Ke nu si gbɔ miawo ya miete va lae nye Zion To kple Mawu gbagbe la ƒe du, dziƒo Yerusalem, kple mawudɔla akpeakpewo 23 ƒe takpekpe gã, kple ŋgɔgbevi siwo ƒe ŋkɔwo woŋlɔ ɖe dziƒowo la ƒe hame, kple Mawu, si nye amewo katã ƒe Ʋɔnudrɔ̃la, kple ame dzɔdzɔe siwo wowɔ bliboe la ƒe agbe si dzi gbɔgbɔa kpɔ ŋusẽ ɖo, 24 kple Yesu si nye nubabla yeye ƒe domenɔla, kpakple ʋu si wohlẽ, si ƒoa nu nyuie wu Abel ƒe ʋu.
13:1-25
13 Mina miaƒe nɔvilɔlɔ̃ nayi edzi ɖaa.
2 Migaŋlɔ amedzrowɔwɔ be o, elabena to esia me ame aɖewo wɔ amedzro na mawudɔlawo, evɔ woawo ŋutɔwo menya o.
3 Minɔ ŋku ɖom ame siwo le gaxɔ me la dzi abe ɖe miawo hã miele gaxɔ me kpli wo ene, kple ame siwo wole fu wɔmee, esi miawo ŋutɔwo hã miele ŋutilã me ta.
4 Mina bubu nanɔ srɔ̃ɖeɖe ŋu le amewo katã dome, eye woagaƒo ɖi srɔ̃ɖeba la o, elabena Mawu adrɔ̃ ʋɔnu ame siwo ƒoa wo ɖokui ɖe gbɔdɔdɔ manɔsenu me kple ahasiwɔlawo.
5 Mina miaƒe agbenɔnɔ navo tso galɔlɔ̃ me, eye nu siwo le mia si fifia la nadze mia ŋu. Elabena egblɔ be: "Nyemaɖe asi le ŋuwò akpɔ o, eye nyemagblẽ wò ɖi hã akpɔ o. " 6 Ale be dzi naɖo mía ƒo bliboe míagblɔ be: "Yehowa ye nye nye kpeɖeŋutɔ; nyemavɔ̃ o. Nu kae amegbetɔ ate ŋu awɔm? "
7 Miɖo ŋku ame siwo le ŋgɔ xɔm le mia dome la dzi, ame siwo gblɔ Mawu ƒe nya la na mi, eye esi miele nu siwo do tso woƒe agbenɔnɔ me ŋu bum la, misrɔ̃ woƒe xɔse.
8 Ame si Yesu Kristo nye la kee wònye etsɔ kple egbe, yi ɖe mavɔmavɔ me.
9 Migana nufiafia manyatalenu vovovowo nakplɔ mi atrae o, elabena enyo be woatsɔ amenuveve ali ke dzi la, ke menye nuɖuɖu, siwo meɖea vi aɖeke na ame siwo tsɔe ɖo nɔƒe vevitɔ la o.
10 Vɔsamlekpui aɖe le mía si, si ame siwo wɔa subɔsubɔdɔ kɔkɔe le agbadɔa me la mekpɔ mɔ aɖu edzi nu o.
11 Elabena wotɔa dzo nuvɔ̃vɔsalã siwo ƒe ʋu nunɔlagã la tsɔna yia kɔkɔeƒea la ƒe lã bliboa le asaɖa la godo. 12 Esia tae Yesu hã kpe fu le dua ƒe agbo la godo ɖo, ale be wòatsɔ eya ŋutɔ ƒe ʋu akɔ dukɔ la ŋu.
13 Eya ta mina míayi egbɔ le asaɖa la godo, ne woado ŋukpe mí abe ale si wodo ŋukpe eya hã ene, 14 elabena du aɖeke mele mía si le afi sia si anɔ anyi ɖaa o, ke boŋ míele esi gbɔna la dim vevie.
15 Mina míato eya amea dzi atsɔ kafukafuvɔsa anɔ Mawu nam ɣesiaɣi, si nye míaƒe nuyi si míetsɔ ʋua eƒe ŋkɔ me le dutoƒo la ƒe kutsetse.
16 Eye migaŋlɔ nyuiwɔwɔ kple nunana amewo hã be o, elabena nenem vɔsa siawo dzea Mawu ŋu ŋutɔ.
17 Miɖo to ame siwo le ŋgɔ xɔm le mia dome la, eye mibɔbɔ mia ɖokui na wo, elabena wole mia ŋu dzɔm, abe ame siwo ana akɔnta ene, ne woawɔ esia kple dzidzɔ, eye menye kple hũɖeɖe o, elabena esia agblẽ nu le mia ŋu.
18 Minɔ gbedodoɖa dzi ɖe mía ta, elabena míeka ɖe edzi be dzitsinya nyui le mía si, elabena míedina be míaɖi anukware le nuwo katã me.
19 Ke mele dzi dem ƒo na mi vevie be mianɔ gbe dom ɖa, ale be woaɖe asi le ŋunye na mi kpuie.
20 Ŋutifafa ƒe Mawu, ame si fɔ alẽawo ƒe kplɔla gã, si nye mía Aƒetɔ Yesu, tso ame kukuwo dome hekpe ɖe nubabla mavɔ ƒe ʋu la ŋu la, 21 natsɔ nu nyui sia nu nyui adzra mi ɖo, be miawɔ eƒe lɔlɔ̃nu, eye wòawɔ nu si dze eŋu la le mía me to Yesu Kristo dzi, ame si tɔ nanye ŋutikɔkɔe tso mavɔ me yi mavɔ me. Amen.
22 Ke mele nu xlɔ̃m mi, nɔviwo, be mialɔ̃ faa axɔ dzideƒonamenya sia, elabena le nyateƒe me la, agbalẽ kpui aɖe koe meŋlɔ na mi.
23 Medi be mianyae be woɖe asi le mía nɔvi Timoteo ŋu. Ne eva ɖo kaba la, nye kplii míava kpɔ mi ɖa.
24 Mido gbe na ame siwo katã le ŋgɔ xɔm le mia dome kple ame kɔkɔewo katã nam.
Ame siwo le Italia la do gbe na mi.
25 Mawu ƒe amenuveve nanɔ kpli mi katã.
Yakobo
1:1-27
1 Yakobo, Mawu kple Aƒetɔ Yesu Kristo ƒe kluvi, le esia ŋlɔm ɖo ɖe to wuieve siwo ka hlẽ la:
Medo gbe na mi! 2 Nɔvinyewo, ne miedo go tetekpɔ vovovowo la, mibui dzidzɔ sɔŋ, 3 esi mienyae be miaƒe xɔse ƒe nyonyome sia si wodo kpɔ la hea dzidodo vanɛ ta.
4 Ke mina dzidodo nawu eƒe dɔwɔwɔ nu bliboe, ale be mianɔ blibo, eye miade keŋkeŋ le goawo katã me, eye naneke nagahiã mi o.
5 Eya ta ne mia dometɔ aɖe hiã nunya la, nenɔ Mawu biam, elabena enaa nu amewo katã faa, medoa ŋukpe ame o, eye anɛ.
6 Gake nenɔ ebiam le xɔse me, eye megake ɖi kura o, elabena ame si kea ɖi la le abe ƒutsotsoe si ya ƒona yina gbɔna la ene.
7 Le nyateƒe me la, ame ma megasusui kura be yeaxɔ nane tso Yehowa gbɔ o; 8 dzimevesusula wònye, melia ke le eƒe mɔwo katã dzi o.
9 Ke nɔvi si nye ame dahe la natso aseye le esi wodoe ɖe dzi ta, 10 eye kesinɔtɔ hã, le esi wobɔbɔe ɖe anyi ta, elabena enu ava yi abe gbe ƒe seƒoƒo ene.
11 Elabena ale si ɣe dzena kple eƒe dzoxɔxɔ gã henaa gbe yrɔna, eƒe seƒoƒo duduna, eye eƒe atsyɔ̃ nu yina la, nenemae kesinɔtɔ hã ayrɔ le eƒe agbemenuwo yome titi me.
12 Dzidzɔtɔe nye ame si doa dzi le tetekpɔ me, elabena ne wokpɔ ŋudzedze ɖe eŋu la, axɔ agbefiakuku si ŋugbe Yehowa do na ame siwo lɔ̃nɛ la.
13 Ne ame aɖe le tetekpɔ me tom la, megagblɔ be: "Mawue le teyem kpɔ " o. Elabena womate ŋu atsɔ nu vɔ̃ɖiwo ate Mawu akpɔ o, eye eya ŋutɔ hã metea ame aɖeke kpɔna o.
14 Ke nu si tea ame sia ame kpɔnae nye eya ŋutɔ ƒe nudzodzro si henɛ eye wòblenɛ. 15 Azɔ ne nudzodzro la fɔ fu la, edzia nu vɔ̃; eye ne wowɔ nu vɔ̃ la, ehea ku vanɛ.
16 Nɔvinye lɔlɔ̃tɔwo, migana woaflu mi o.
17 Nunana nyuiwo katã kple nunana blibowo katã tso dziƒo, tso kekeliwo Fofo la gbɔ, eye eya metrɔna abe ale si vɔvɔli nɔa tɔtrɔm ene o.
18 Enye eƒe lɔlɔ̃nu be yeatsɔ nyateƒenya la adzi mí, ale be míanye eƒe nuwɔwɔwo dome kutsetse gbãtɔwo.
19 Nɔvinye lɔlɔ̃tɔwo, minya esia: Ame sia ame naɖe abla le nusese me, nanɔ blewu le nuƒoƒo me, nanɔ blewu le dziku me, 20 elabena ame ƒe dziku mewɔa nu si le dzɔdzɔe le Mawu ŋkume o.
21 Eya ta miɖe ɖiƒoƒowo katã kple vɔ̃ɖinyenye ɖe sia ɖe ƒomevi ɖa, eye mixɔ nya si ƒãm wole ɖe mia me, si ate ŋu axɔ mi ɖe agbe la, kple dzi faa.
22 Mizu nyadziwɔlawo, ke menye nyaselawo ko o, ale be miagatsɔ nuŋububu masɔmasɔwo anɔ mia ɖokuiwo blem o. 23 Elabena ne ame aɖe nye nyasela, eye menye nyadziwɔla o la, ame ma le abe ame si le eya ŋutɔ ƒe mo kpɔm le ahuhɔ̃e me la ene.
25 Ke ame si léa ŋku ɖe se deblibo si naa ablɔɖe la ŋu, eye wònɔa edzi ɖaa la, ame sia menye nyasela si ŋlɔa nu be o, ke nyadziwɔla boŋ; eye akpɔ dzidzɔ le nu si wòwɔna la me.
26 Ne ame aɖe bua eɖokui mawusubɔlae, evɔ meléa eƒe aɖe o la, eya ŋutɔ ƒe dzi blem wòle, eye eƒe subɔsubɔ nye dzodzro.
27 Subɔsubɔ si le dzadzɛ, si ŋu ɖiƒoƒo mele o, le mía Mawu si nye mía Fofo ŋkume lae nye esi: be woakpɔ tsyɔ̃eviwo kple ahosiwo dzi le woƒe xaxa me, eye woadzra ame ɖokui ɖo ɖimaƒomaƒoe tso xexea me.
2 Nɔvinyewo, ɖe mielé míaƒe ŋutikɔkɔe ƒe Aƒetɔ Yesu Kristo dzi xɔxɔ se me ɖe asi hafi gaɖe mɔ ɖe ameŋkumekpɔkpɔ ŋua? 2 Elabena ne ame aɖe do sikasigɛwo eye wòle awu xɔasiwo me va miaƒe ƒuƒoƒe, eye ame dahe aɖe hã le awu ƒoɖi me va la, 3 ɖe ame si do awu xɔasi la ƒe nu nyoa mia ŋu, ale be miegblɔna be, "Va nɔ anyi ɖe teƒe nyui sia, " eye miegblɔna na ame dahea ya be, "Wò la, nɔ tsitrenu, " alo, "Nɔ anyi ɖe afi ma le nye afɔɖodzinu te " mahã? 4 Ne nenemae la, ɖe miele vovototo dem mia nɔewo dome, eye miezu ʋɔnudrɔ̃lawo hele afia gbegblẽwo tsom oa? 5 Nɔvinye lɔlɔ̃tɔwo, mise nya sia.
Ðe Mawu metia ame siwo nye ame dahewo le xexea ƒe nukpɔkpɔ nu, be woanye kesinɔtɔwo le xɔse me kple domenyilawo le Fiaɖuƒe si ŋugbe wòdo na ame siwo lɔ̃nɛ la me oa? 6 Ke miawo miedo vlo ame dahe la.
Menye kesinɔtɔwoe tea mi ɖe anyi, eye wohea mi yia ʋɔnui oa? 7 Ðe menye woawoe gblɔa busunya ɖe ŋkɔ nyui si woyɔ na mi la ŋuti oa? 8 Ke azɔ, ne miewɔa fiasedede la dzi abe ale si ŋɔŋlɔ la gblɔe ene be, "Lɔ̃ hawòvi abe wò ŋutɔ ɖokuiwò ene " la, ekema miewɔe nyuie.
10 Elabena ame si wɔa Se la katã dzi, gake wòdana le eƒe nudidi ɖeka dzi la, eda wo katã dzi.
11 Elabena ame si gblɔ be: "Mègawɔ ahasi o " la kee gblɔ be: "Mègawu ame o. " Ke ne mèwɔa ahasi o, gake nèwua ame la, ekema èzu sedzidala.
12 Miyi edzi mianɔ nu ƒom eye mianɔ nu wɔm abe ame siwo woatsɔ ablɔɖedukɔ ƒe se adrɔ̃ ʋɔnui ene.
13 Elabena ame si mekpɔa nublanui na ame o la, womakpɔ nublanui nɛ le ʋɔnudɔdrɔ̃ me o.
Ðe xɔse ma ate ŋu axɔe ɖe agbea? 15 Ne nɔviŋutsu alo nɔvinyɔnu aɖewo li, awu mele wo si o eye nuɖuɖu si asu na wo le ŋkekea me hã mele wo si o, 16 evɔ mia dometɔ aɖe gblɔ na wo be, "Miheyi le ŋutifafa me; dzo naɖo lãme na mi, eye miɖu nu miaɖi ƒo, " ke miena nu siwo hiã woƒe ŋutilã la wo o ɖe, viɖe kae wònye? 17 Nenema kee xɔse hã, ne dɔwɔwɔ mekpe ɖe eŋu o la, enye nu kuku.
18 Ke ame aɖe agblɔ be: "Xɔse le asiwò, eye dɔwɔwɔwo le nye hã asinye.
Fia wò xɔse si ŋu dɔwɔwɔ mekpe ɖo o lam, eye nye hã mafia nye xɔse la wò to nye dɔwɔwɔwo me. " 19 Èxɔe se be Mawu ɖeka koe li ɖe? Èwɔe nyuie.
Gbɔgbɔ vɔ̃wo hã xɔe se, eye wodzona nyanyanya. 20 Ke wò, ame gbɔlo, ɖe nèdi be yeanya be xɔse dɔwɔwɔ manɔŋui meɖea vi aɖeke oa? 21 Ðe womebu mía fofo Abraham ame dzɔdzɔe to dɔwɔwɔ me, esi wòtsɔ via Isak na le vɔsamlekpui la dzi oa? 22 Èkpɔe be eƒe xɔse zɔ aduadu kple eƒe dɔwɔwɔwo, eye eƒe dɔwɔwɔwo na eƒe xɔse la de blibo; 23 ale ŋɔŋlɔ la va eme, si gblɔ be: "Abraham xɔ Yehowa dzi se, eye wobui dzɔdzɔenyenye nɛ, " eye woyɔe be Yehowa xɔlɔ̃. 24 Miekpɔe be wobua ame be ele dzɔdzɔe to dɔwɔwɔwo me, ke menye to xɔse ɖeɖe ko me o.
25 Ðe menye nenema kee wobu Rahab, gbolo la, hã ame dzɔdzɔe to dɔwɔwɔwo me, esi wòxɔ ame dɔdɔawo nyuie hena woto mɔ bubu dzo oa? 26 Ɛ̃, ale si ŋutilã gbɔgbɔ manɔmee nye nu kuku la, nenema kee xɔse dɔwɔwɔ manɔŋui hã nye nu kuku.
3 Nɔvinyewo, mele be mia dometɔ geɖewo nazu nufialawo o, esi mienyae be míakpɔ ʋɔnudɔdrɔ̃ si sesẽ wu ta.
2 Elabena mí katã míedaa vo zi geɖe.
Ne ame aɖe meda vo le nuƒoƒo me o la, enye ame deblibo si ate ŋu ade ga eƒe ŋutilã bliboa hã.
3 Ne míedea ga nu na sɔwo be woaɖo to mí la, ekema míekpɔa ŋusẽ ɖe woƒe ŋutilã bliboa hã dzi.
4 Kpɔ tɔdziʋuwo hã ɖa: Togbɔ be wololo ŋutɔ, eye ya sesẽ hea wo hã la, kuɖɔ sue aɖe koe kuɖɔɖola la tsɔna kua wo yia afi sia afi si wòdi.
5 Nenema kee aɖe la hã nye ŋutinu sue aɖe ko, gake wòhekana ɖe nu gãwo ŋu.
Mikpɔ ale si dzo sue aɖe ko tea ŋu tɔa dzo ave gã aɖee ɖa! 6 Aɖe la hã, dzoe wònye.
7 Elabena womlaa gbemelãwo, xewo, lã siwo tana, kple ƒumelã ƒomeviwo katã, eye amegbetɔwo tea ŋu mlaa wo. 8 Ke aɖe la ya, amegbetɔ aɖeke mate ŋu amlae o. Enye nane si dzi womate ŋu aɖu bɔbɔe o, ewɔa nu vevi ame eye wòyɔ fũu kple aɖi wuame.
9 Eyae míetsɔna kafua Yehowa, mía Fofo la, gake eya kee míetsɔna ƒoa fi dea ame siwo wowɔ "ɖe Mawu ƒe nɔnɔme nu " la hã. 10 Nu ɖeka ma ke mee yayra kple fiƒode dona tso.
Nɔvinyewo, mesɔ be nuwo nanɔ edzi yim alea o. 11 Ðe vudo dzia tsi nyui kple tsi veve tso do ɖeka ma ke mea? 12 Nɔvinyewo, ɖe gboti ate ŋu atse amititsetsewo, alo wainka natse gbotsetsewoa?
Nenema kee vudo si dzia dzetsi la magate ŋu adzi tsi vivi hã o. 13 Ame kae nye nunyala kple nugɔmesela le mia dome?
14 Ke ne ŋuʋaʋã vɔ̃ɖi kple dzrehehe le miaƒe dziwo me la, miganɔ adegbe ƒom ahanɔ aʋatso kam ɖe nyateƒe la si o.
15 Menye nunya si tso dziƒo lae nye esia o; anyigbadzitɔe, lã tɔe, gbɔgbɔ vɔ̃wo tɔe. 16 Elabena afi sia afi si ŋuʋaʋã kple dzrehehe le la, tɔtɔ kple nu gbegblẽ ɖe sia ɖe hã nɔnɛ.
17 Ke nunya si tso dziƒo la, gbã la, ele dzadzɛ, azɔ hã, ewɔa ŋutifafa, esea nu gɔme, elɔ̃na faa ɖoa to, nublanuikpɔkpɔ kple kutsetse nyuiwo yɔe fũu, medea vovototo amewo me o, alakpanuwɔwɔ mele eme o.
4:1-17
4 Afi kae aʋawɔwɔ kple dzrewɔwɔ siwo le mia dome la tso? Ðe menye miaƒe ŋutilãmenudzodzro siwo wɔa avu le miaƒe ŋutinuwo me la mee wotso oa? 2 Nu dzroa mi, ke miekpɔnɛ o. Miewua ame eye miebiãa ŋu, ke miaƒe asi mesua edzi o. Miewɔa dzre, eye miewɔa aʋa. Ke miekpɔa nu si dim miele o, elabena miebiaa Mawu o.
3 Ne miebia la, miexɔnɛ o, elabena susu vɔ̃e mietsɔ le ebiam, ale be miatsɔe aɖi kɔ na miaƒe ŋutilãmenudzodzrowo.
4 Ahasiwɔlawo, ɖe mienyae be xɔlɔ̃dzedze xexea nye futɔnyenye na Mawu oa? Eya ta ame sia ame si dina be yeanye xexea xɔlɔ̃ la, ewɔa eɖokui Mawu ƒe futɔ.
5 Alo ɖe miebu be dzodzroe ŋɔŋlɔ la gblɔ be: "Gbɔgbɔ si xɔ aƒe ɖe mía me la dzroa nu le ŋubiabiã me " mahã? 6 Ke amenuveve si Wònana la lolo wu. Eya ta ŋɔŋlɔ la gblɔ be: "Mawu tsia tsitre ɖe dadalawo ŋu, ke evea ɖokuibɔbɔlawo nu. " 7 Eya ŋuti mibɔbɔ mia ɖokui ɖe Mawu te; ke mitsi tsitre ɖe Abosam ŋu, eye asi le mia gbɔ.
8 Mite ɖe Mawu ŋu, eye ate ɖe mia ŋu.
Miklɔ miaƒe asiwo, mi nu vɔ̃ wɔlawo, eye mikɔ miaƒe dziwo ŋu, mi dzimevesusulawo. 9 Mixa nu, mifa konyi, eye mifa avi. Mina miaƒe nukoko natrɔ azu nuxaxa, eye miaƒe aseyetsotso natrɔ azu mɔkpɔkpɔbuɖeame.
10 Mibɔbɔ mia ɖokui ɖe anyi le Yehowa ŋkume, ekema ado mi ɖe dzi.
11 Nɔviwo, midzudzɔ nya si medze o la gbɔgblɔ ɖe mia nɔewo ŋu.
Ame si ƒoa nu le nɔvi aɖe ŋu, alo drɔ̃a ʋɔnu nɔvia la, eƒoa nu tsia tre ɖe se la ŋu, eye wòdrɔ̃a ʋɔnu se la.
12 Senala kple Ʋɔnudrɔ̃la ɖeka koe li, ame si tea ŋu xɔa ame ɖe agbe, eye wòtea ŋu tsrɔ̃a ame.
Ke wò la, ame kae nènye be nèle ʋɔnu drɔ̃m hawòvi? 13 Azɔ misee, mi ame siwo gblɔna be: "Egbe alo etsɔ la, míayi du si me, eye míanɔ afi ma ƒe ɖeka, eye míatsa asi akpɔ viɖe, " 14 evɔ mienya ale si miaƒe agbe anɔ etsɔ o. Elabena afu si dona ɣeyiɣi vi aɖe eye emegbe wòbuna ko mienye. 15 Ele be miagblɔ boŋ be: "Ne Yehowa lɔ̃ la, míanɔ agbe awɔ esi alo ekemɛ. " 16 Ke azɔ miele dadam hele adegbe ƒuƒlu ƒom. Adegbeƒoƒo sia katã nye vɔ̃.
17 Eya ta ame si nya nu nyui gake mewɔe o la, enye nu vɔ̃ nɛ.
5:1-20
5 Azɔ misee, mi kesinɔtɔwo, mifa avi eye miƒu asi nu le xaxa siwo gbɔna mia dzi la ta.
2 Miaƒe kesinɔnuwo nyunyɔ, eye agbagblaʋuiwo ɖu miaƒe awuwo. 3 Miaƒe sika kple klosalo lé ɣebia, eye woƒe ɣebialéle aɖi ɖase le mia ŋu ahaɖu miaƒe ŋutilã.
Nu si miedzra ɖo ɖi le ŋkeke mamlɛawo me anɔ abe dzo ene. 4 Kpɔ ɖa!
Dɔwɔla siwo ŋe miaƒe agblemenuwo na mi la ƒe fetu siwo dzi miezi la le ɣlidodo dzi, eye nuŋelawo ƒe ɣlidodo be woaxɔ na yewo la va ɖo aʋakɔwo ƒe Yehowa ƒe towo me. 5 Mieɖu agbe eye miedo dzidzɔ na mia ɖokuiwo le anyigba dzi. Miena miaƒe dziwo da ami le wuwugbe la kura gɔ̃ hã. 6 Miebu fɔ ame, eye miewu ame dzɔdzɔe la. Ðe metsi tsitre ɖe mia ŋu oa?
7 Eya ta nɔviwo, migbɔ dzi ɖi va se ɖe Aƒetɔ la ƒe anyinɔɣi la.
Kpɔ ɖa! Agbledela nɔa anyigba ƒe nuku xɔasi la lalam eye wògbɔa dzi ɖi va se ɖe esime adatsi kple keletsi dza. 8 Miawo hã migbɔ dzi ɖi; mido ŋusẽ miaƒe dziwo, elabena Aƒetɔ la ƒe anyinɔɣi gogo.
9 Nɔviwo, miganɔ tse ɖum ɖe mia nɔewo ŋu o, ale be woagadrɔ̃ ʋɔnu mi o. Kpɔ ɖa! Ʋɔnudrɔ̃la la le tsitre ɖe ʋɔtrua nu.
10 Nɔviwo, mina nyagblɔɖila siwo ƒo nu le Yehowa ƒe ŋkɔ me la ƒe fukpekpewo, kple woƒe dzigbɔgbɔ blewu la, nanye kpɔɖeŋu na mi.
11 Kpɔ ɖa! Míeyɔa ame siwo doa dzi la be dzidzɔtɔwo. Miese Hiob ƒe dzidodo ŋu nya, eye miekpɔ ale si Yehowa na nuwo va wu enu nɛ, be Yehowa ƒe dɔme trɔna ɖe ame ŋu geɖe, eye wòkpɔa nublanui na ame.
12 Gawu la, nɔvinyewo, midzudzɔ nutàta, eɖanye dziƒo alo anyigba alo nu bubu aɖe o, migatà wo dometɔ aɖeke o. Ke boŋ mina miaƒe "Ɛ̃ " nanye ɛ̃, eye miaƒe "Ao " nanye ao, ale be miagadze ʋɔnudɔdrɔ̃ me o.
13 Ðe mia dometɔ aɖe le xaxa me toma? Neyi edzi wòanɔ gbe dom ɖa.
Ðe dzi le ame aɖe dzɔma? Nedzi kafukafuha.
14 Ðe mia dometɔ aɖe le dɔ léma? Neyɔ hamemetsitsiwo woava egbɔ, eye woado gbe ɖa ɖe eta ahasi ami nɛ le Yehowa ƒe ŋkɔ me. 15 Eye xɔse ƒe gbedodoɖa ana dɔnɔ la ƒe lãme nasẽ, eye Yehowa afɔe ɖe te. Eye ne ewɔ nu vɔ̃ la, woatsɔe akee.
16 Eya ta miʋu miaƒe nu vɔ̃wo me na mia nɔewo, eye mido gbe ɖa ɖe mia nɔewo ta, be miahaya.
Ŋusẽ le ame dzɔdzɔe ƒe kokoƒoƒo ŋu, eye wòwɔa dɔ.
17 Eliya nye amegbetɔ si ƒe seselelãmewo sɔ kple mía tɔwo, gake edo gbe ɖa vevie be tsi nagadza o, eye tsi medza ɖe anyigba la dzi o ƒe etɔ̃ kple ɣleti ade. 18 Eye wògado gbe ɖa, eye tsi dza tso dziƒo, eye anyigba gawɔ nu.
19 Nɔvinyewo, ne mia dometɔ aɖe tra mɔ tso nyateƒe la gbɔ, eye ame bubu gatrɔe gbɔe la, 20 minyae be ame si trɔ nu vɔ̃ wɔla la tso eƒe mɔtatra dzi la, axɔe tso ku me, eye wòatsyɔ nu nu vɔ̃ geɖe dzi.
1 Petro
1 Petro, Yesu Kristo ƒe apostolo, le esia ŋlɔm ɖo ɖe amedzro siwo kaka ɖe Ponto, Galatia, Kapadokia, Asia kple Bitinia nutowo me. Ame siwo nye ame tiatiawo 2 le Mawu, Fofo la, ƒe nunyanya do ŋgɔ la nu, eya, ame si tsɔ gbɔgbɔ la kɔ wo ŋu be woanye toɖolawo, ame siwo ŋu wohlẽ Yesu Kristo ƒe ʋu ɖo la: Amenuveve kple ŋutifafa nasɔ gbɔ ɖe edzi na mi.
3 Woakafu mía Aƒetɔ Yesu Kristo ƒe Mawu, si nye Fofoa, elabena le eƒe nublanuikpɔkpɔ geɖe me la, edzi mi yeyee to Yesu Kristo ƒe tsitretsitsi tso ame kukuwo dome dzi hena mɔkpɔkpɔ gbagbe, 4 be míaxɔ domenyinu magblemagblẽ, maƒoɖi, si nu meyina o. Wodzrae ɖo ɖe dziƒo na mi, 5 ame siwo ŋu dzɔm Mawu le kple eƒe ŋusẽ la le miaƒe xɔse ta, ale be miakpɔ xɔxɔ si woava ɖe ɖe go kpuie le ɣeyiɣi mamlɛa me. 6 Miele aseye tsom le esia ta, togbɔ be tetekpɔ vovovowo doa nuxaxa na mi fifia hena ɣeyiɣi vi aɖe hã, 7 ale be miaƒe xɔse si wodo kpɔ, si xɔ asi sãsãsã wu sika si gblẽna togbɔ be wodonɛ kpɔ kple dzo hã la, nahe kafukafu kple ŋutikɔkɔe kpakple bubu avɛ le Yesu Kristo ƒe ɖeɖefia la me. 8 Togbɔ be miekpɔe kpɔ o hã la, mielɔ̃e. Togbɔ be miele ekpɔm fifia o hã la, miexɔa edzi sena, eye miekpɔa dzidzɔ gã manyagblɔ hetsoa aseye, 9 esi mieɖo miaƒe xɔse ƒe taɖodzinu si nye miaƒe ɖeɖekpɔkpɔ la gbɔ ta.
10 Xɔxɔ sia tututu ŋue nyagblɔɖila siwo gblɔ nya ɖi le amenuveve si miava kpɔ ŋuti la, dzro nu me vevie hewɔ numekuku tsitotsito le. 11 Wodzro nu me vevie tso ɣeyiɣi si tututu alo azãgbe si gbɔgbɔ si le wo me la le asi fiamee tso Kristo ŋuti, esime wòle ɖase ɖim do ŋgɔ le fu siwo Kristo akpe kple ŋutikɔkɔe si adze eyome la ŋuti. 12 Woɖee fia wo be menye woawo ŋutɔ ɖokuiwoe wonɔ subɔsubɔdɔ wɔm na o, ke boŋ miawoe wonɔ ewɔm na; nu siawoe ame siwo ɖe gbeƒã nya nyui la na mi to gbɔgbɔ kɔkɔe, si woɖo ɖa tso dziƒo, dzi la gblɔ na mi azɔ. Nu siawo tututu me kpɔkpɔ tsitotsito dzroa mawudɔlawo.
13 Eya ta midzra miaƒe susuwo ɖo hena dɔwɔwɔ; minɔ mo xexi bliboe; mitsɔ miaƒe mɔkpɔkpɔ ɖo amenuveve si miakpɔ le Yesu Kristo ƒe ɖeɖefia me la dzi.
14 Abe vi ɖotowo ene la, migana nudzodzro siwo ɖu mia dzi tsã le numanyamanya me la nayi edzi anɔ miaƒe nɔnɔme trɔm o, 15 ke boŋ miawo hã minɔ kɔkɔe le miaƒe agbenɔnɔ katã me abe Kɔkɔetɔ si yɔ mi la ke ene, 16 elabena woŋlɔ ɖi be: "Minɔ kɔkɔe, elabena nye la, mele kɔkɔe. " 17 Eye ne mieyɔa Fofo la, ame si drɔ̃a ʋɔnu ame sia ame ameŋkumemakpɔmakpɔtɔe ɖe eƒe dɔwɔwɔ nu la, ekema minɔ agbe le vɔvɔ̃ me le ɣeyiɣi si mienye amedzrowo la me. 18 Elabena mienyae be menye nu siwo gblẽna, klosalo alo sika, ye wotsɔ ɖe mi tso agbenɔnɔ maɖevi si mia tɔgbuiwo gblẽ ɖi na mi la me o. 19 Ke boŋ ʋu xɔasi ye wotsɔ ɖe mi, abe alẽvi si nu mewɔ afi aɖeke na o, si ŋu kpɔtsɔtsɔ mele o la tɔ ene, si nye Kristo ƒe ʋu. 20 Nyateƒee, wonyae ɖi do ŋgɔ na xexea ƒe gɔmeɖoanyiɣi, ke ɣeyiɣiawo ƒe nuwuwue woɖee fia le mia ta. 21 Eya dzie mieto xɔ Mawu, ame si fɔe ɖe tsitre tso ame kukuwo dome hetsɔ ŋutikɔkɔe nɛ la, dzi se, ale be miaƒe xɔse kple mɔkpɔkpɔ nanɔ Mawu dzi.
22 Azɔ esi miekɔ mia ɖokuiwo ŋu to toɖoɖo nyateƒea me, ale be nɔvilɔlɔ̃ si me alakpa mele o va le mia dome la, milɔ̃ mia nɔewo vevie tso dzi me ke. 23 Elabena wodzi mi yeyee, menye to dzidzi si gblẽna me o, ke to esi megblẽna o boŋ me, to Mawu gbagbe si nɔa anyi ɖaa ƒe nya la dzi. 24 Elabena "ŋutilãwo katã le abe gbe ene, eye woƒe atsyɔ̃ la katã le abe gbe ƒe seƒoƒo ene; gbe yrɔna, eye seƒoƒo duduna, 25 ke Yehowa ƒe nya ya nɔa anyi tegbee. " Eye "nya " siae nye nya nyui si wogblɔ na mi la.
2 Eya ta miɖe vɔ̃ɖinyenye katã, beble, alakpanuwɔwɔ, ŋubiabiã kple ameŋugbegblẽ ɖe sia ɖe ƒomevi ɖa. 2 Abe vidzĩwo ene la, mina nya la ƒe notsi tsimatɔ nadzro mi vevie, ale be miato edzi atsi ahakpɔ ɖeɖe, 3 esi mieɖɔe kpɔ hekpɔ be Aƒetɔ la ƒe dɔme nyo. 4 Azɔ esi mieva eya, si nye kpe gbagbe si amewo gbe gake wòhenye kpe tiatia xɔasi na Mawu ya gbɔ la, 5 miawo ŋutɔwo hã miezu kpe gbagbe siwo wotsɔ le gbɔgbɔmexɔ tum hena nunɔlanyenye kɔkɔe, ale be miato Yesu Kristo dzi asa gbɔgbɔmevɔ siwo dzea Mawu ŋu. 6 Elabena Ŋɔŋlɔ la gblɔ be: "Kpɔ ɖa!
Mele kpe tiatia aɖe ɖom anyi le Zion, si nye gɔmeɖoanyi ƒe dzogoedzikpe xɔasi, eye ame sia ame si xɔa edzi sena la maɖu ŋukpe akpɔ o. " 7 Eya ta miawoe wòxɔ asi na, elabena miexɔe se; ke ame siwo mexɔna sena o la, "kpe si xɔtulawo gbe la, eyae va zu dzogoedzikpe vevitɔ, " 8 eye wònye "nukikli ƒe kpe kple nuɖiaɖia ƒe agakpe. " Wokpɔa nuɖiaɖia elabena womeɖoa to nya la o. Alea tututue woƒe nuwuwu anɔ.
9 Ke miawo la, mienye "dzidzime tiatia, nunɔla siwo nye fiawo, dukɔ kɔkɔe, dukɔ si nye Mawu ƒe nunɔamesi tɔxɛ, be miaɖe gbeƒã " Ame si yɔ mi tso viviti me va eƒe kekeli wɔnukua me la "ƒe nɔnɔme nyuiwo. " 10 Elabena mienye dukɔ tsã o, ke azɔ mienye Mawu ƒe dukɔ; tsã la, womekpɔ nublanui na mi o, ke azɔ la, wokpɔ nublanui na mi.
11 Lɔlɔ̃tɔwo, mele nu xlɔ̃m mi amedzrowo, ame siwo li hena ɣeyiɣi kpui aɖe, be miatsri ŋutilã ƒe nudzodzro siwo le avu wɔm kpli mi la. 12 Mina miaƒe agbenɔnɔ nanyo le dukɔwo dome, ale be ne wotso mia nu be mienye vɔ̃wɔlawo hã la, woawo ŋutɔwo woava de dzesi miaƒe nu nyui wɔwɔwo, eye woakafu Mawu le eƒe kpɔkpɔɖaŋkeke la dzi.
13 Mibɔbɔ mia ɖokui ɖe amegbetɔwo ƒe nuɖoanyiwo katã te le Aƒetɔ la ta, eɖanye fia si le ɖoƒe kɔkɔ, 14 alo nutodziɖula siwo wòdɔna be woahe to na nu vɔ̃ wɔlawo gake woakafu nu nyui wɔlawo, la o. 15 Elabena Mawu ƒe lɔlɔ̃nue nye be miawɔ nu nyui atsɔ atsi ame mabutamewo ƒe nuƒoƒo numanyamanyatɔe la nu. 16 Minɔ abe ablɔɖemewo ene, ke migazã miaƒe ablɔɖe la abe taflatsɛdonu ene anɔ nu vɔ̃ɖi wɔm o, ke boŋ mizãe abe Mawu ƒe kluviwo ene.
17 Mibu ame ƒomeviwo katã, milɔ̃ nɔviwo ƒe habɔbɔ blibo la katã, mivɔ̃ Mawu, mibu fia la.
18 Subɔviwo nabɔbɔ wo ɖokuiwo na woƒe aƒetɔwo ahatsɔ bubu si wodze na la na wo, menye wo dometɔ siwo nye ame nyuiwo kple nugɔmeselawo ko o, ke esiwo ŋu nu medzena o hã. 19 Elabena enye nu nyui ne ame aɖe doa dzi le xaxawo me, eye wòkpea fu madzemadzee le esi wòdi be dzitsinya nyui nanɔ ye si le Mawu gbɔ ta.
20 Elabena ne woƒo mi le nu vɔ̃ wɔwɔ ta eye miedo dzi tsɔe la, viɖe kae wònye? Gake ne miekpea fu le nu nyui wɔwɔ ta, eye miedo dzi tsɔe la, esia dzea Mawu ŋu.
Esi wòle fu kpem la, medo ŋɔdzi na ame o, ke boŋ etsɔ eɖokui de asi na Ame si drɔ̃a ʋɔnu dzɔdzɔe la. 24 Eya ŋutɔ tsɔ míaƒe nu vɔ̃wo ɖo eƒe ŋutilã dzi le ati la ŋu, ale be míaku na nu vɔ̃ wɔwɔ ahanɔ agbe na nu dzɔdzɔe wɔwɔ. Eye "woto eƒe abiwo dzi yɔ dɔ mi. " 25 Elabena mienɔ abe alẽ siwo tra mɔ ene, ke azɔ mietrɔ va miaƒe luʋɔ ƒe kplɔla kple dzikpɔla la gbɔ.
3:1-22
3 Nenema kee mi srɔ̃nyɔnuwo hã, mibɔbɔ mia ɖokui na mia srɔ̃wo, ale be ne srɔ̃ŋutsu aɖewo meɖoa to nya la o la, wo srɔ̃wo ƒe agbenɔnɔ nya aɖeke magblɔmagblɔe naɖe wo, 2 esi woawo ŋutɔ kpɔ miaƒe agbenɔnɔ dzadzɛ kple bubu deto la ta.
3 Migana miaƒe atsyɔ̃ɖoɖo nanye gota gome tɔ, to ɖaƒoƒo kple sikanuwo dodo alo awu xɔasiwo dodo me o, 4 ke boŋ mina wòanye dzi me ƒe ame ɣaɣla si nye gbɔgbɔ fatu si nɔa anyi kpoo la ƒe atsyɔ̃ɖoɖo si megblẽna o, si xɔ asi ŋutɔ le Mawu ŋkume.
5 Elabena alea nyɔnu kɔkɔe siwo nɔ anyi le blema siwo nɔ mɔ kpɔm na Mawu la hã ɖoa atsyɔ̃e, eye wobɔbɔa wo ɖokuiwo na wo srɔ̃wo, 6 abe ale si Sara ɖoa to Abraham heyɔnɛ be aƒetɔ ene.
Eye ne mieyia edzi wɔa nu nyui, eye mievɔ̃a ŋɔdzidodo aɖeke o la, ekema miezu viawo. 7 Nenema kee mi srɔ̃ŋutsuwo hã, miyi edzi mianɔ anyi kple mia srɔ̃wo le nunya me.
9 Migaɖo vɔ̃ vɔ̃ teƒe alo dzudzu dzudzu teƒe o. Ke miyra amewo boŋ, elabena agbenɔnɔmɔ sia tae woyɔ mi ɖo, be mianyi yayra dome. 10 Elabena "ame si lɔ̃a agbe, eye wòdi be yeakpɔ ŋkeke nyuiwo la, nekpɔ eƒe aɖe dzi le vɔ̃ ŋu, kple eƒe nuyiwo dzi le amebeble ŋu.
11 Netrɔ ɖa le vɔ̃ ŋu, eye wòawɔ nu nyui; nedi ŋutifafa, eye wòati eyome. 12 Elabena Yehowa ƒe ŋkuwo le ame dzɔdzɔewo ŋu, eye eƒe towo le woƒe kokoƒoƒo ŋu, ke Yehowa tɔa ŋku nu vɔ̃ɖi wɔlawo. " 13 Le nyateƒe me la, ame kae awɔ nu vevi mi, ne miedoa vevie nu le nu nyui wɔwɔ me? 14 Ke ne ehiã be miakpe fu le dzɔdzɔenyenye ta hã la, dzi dzɔa mi. Ke migavɔ̃ nu si vɔ̃m wole la o, eye dzika negatso mia ƒo hã o.
15 Ke boŋ mikɔ Kristo la si nye Aƒetɔ ŋu le miaƒe dziwo me, eye minɔ dzadzraɖoɖi ɣesiaɣi be miaʋli mɔkpɔkpɔ si le mia si la ta le ame sia ame si abia nya mi tso eŋu la ŋkume, gake miwɔe le tufafa kple bubu deto me. 16 Milé dzitsinya nyui me ɖe asi, ale be le nu sia nu si me wogblɔa nya vlo ɖe mia ŋu le me la, ŋu nakpe ame siwo gblɔa nya vlowo ɖe mia ŋu la le esi mienɔa agbe nyui abe Kristo yomedzelawo ene ta.
Wowui le ŋutilã me, ke wogbɔ agbee le gbɔgbɔ me. 19 Esi wòle nɔnɔme sia me la, eyi ɖaɖe gbeƒã na gbɔgbɔ siwo le gaxɔ me la hã, 20 gbɔgbɔ siwo sẽ to ɣemaɣi, esime Mawu gbɔ dzi ɖi blewu nɔ lalam le Noa ƒe ŋkekea me esi wonɔ aɖakaʋu, si me ame ʋɛ siwo nye luʋɔ enyi nɔ hetsi agbe le tsiɖɔɖɔa me, la kpam. 21 Nyɔnyrɔxɔxɔ si sɔ kple esia lae na miawo hã miele ɖeɖe kpɔm fifia (menye ŋutilã ƒe ɖiƒoƒo ɖeɖe ɖa o, ke boŋ kukuɖeɖe na Mawu be wòana dzitsinya nyui nanɔ ame si), to Yesu Kristo ƒe tsitretsitsi la dzi. 22 Eyi dziƒo, eye wòle Mawu ƒe ɖusime, eye wotsɔ mawudɔlawo kple dziɖulawo kpakple ŋusẽtɔwo de ete.
4:1-19
4 Esi Kristo kpe fu le ŋutilã me ta la, miawo hã mitsɔ tamesusu ƒe nɔnɔme ma ke bla akpae; elabena ame si kpe fu le ŋutilã me la dzudzɔ nu vɔ̃ wɔwɔ, 2 ale be wòagazã ɣeyiɣi si susɔ be wòanɔ agbe le ŋutilã me la na amewo ƒe nudzodzrowo dzi wɔwɔ o, ke boŋ na Mawu ƒe lɔlɔ̃nu wɔwɔ.
3 Elabena ɣeyiɣi si va yi la sɔ gbɔ be miewɔ dukɔwo ƒe lɔlɔ̃nu, esi mieƒo mia ɖokui ɖe ŋukpenanuwɔwɔ, dzodzro vɔ̃wo dzi maɖumaɖu, aha tsu nonowo, aglotutu siwo gbɔ eme, hoʋiʋli le ahanono me kple trɔ̃subɔsubɔ ŋunyɔtɔ me. 4 Ewɔa nuku na wo be miegale du ƒum kpli yewo yina agbe baɖa nɔnɔ ƒe ba ma ke me o, eya ta wole nya manyomanyowo gblɔm ɖe mia ŋu. 5 Ke ame siawo abu akɔnta na ame si le klalo be yeadrɔ̃ ʋɔnu ame gbagbewo kple ame kukuwo.
6 Le nyateƒe me la, esia tae woɖe gbeƒã nya nyui la na ame siwo nye ame kukuwo hã ɖo, ale be, togbɔ be wodrɔ̃ ʋɔnu wo le ŋutilã me le amegbetɔwo ƒe nukpɔkpɔ nu hã la, woanɔ agbe le gbɔgbɔ me le Mawu ƒe nukpɔkpɔ nu. 7 Ke nuwo katã ƒe nuwuwu ɖo vɔ. Eya ta miɖɔ ŋu ɖo, eye minɔ ŋudzɔ hena gbedodoɖa.
9 Miwɔ amedzro na mia nɔewo liʋiliʋĩlilĩ manɔmee. 10 Nunana ale si nu ame sia ame xɔ le Mawu ƒe amenuveve si wòɖe fia le mɔ vovovowo nui la, mitsɔe subɔ mia nɔewo abe aƒedzikpɔla nyuiwo ene. 11 Ne ame aɖe le nya gblɔm la, negblɔe abe Mawu ƒe nya kɔkɔe ene; ne ame aɖe le subɔsubɔm la, netsɔ ŋusẽ si Mawu nana la subɔ; ale be le nuwo katã me la, woakafu Mawu to Yesu Kristo dzi. Eya tɔe nye ŋutikɔkɔe kple ŋusẽ tso mavɔ me yi mavɔ me. Amen.
12 Lɔlɔ̃tɔwo, migana tetekpɔ sesẽ siwo me tom miele la, nawɔ moyaa na mi, abe nu madzɔkpɔ aɖee le dzɔdzɔm ɖe mia dzi ene o. 13 Ke boŋ miyi edzi mianɔ dzidzɔ kpɔm, be miele edzi le gome kpɔm le fu siwo Kristo kpe la me, ale be miakpɔ dzidzɔ, eye miatso aseye hã le eƒe ŋutikɔkɔe ƒe ɖeɖefiaɣi la.
14 Ne wodo vlo mi le Kristo ƒe ŋkɔ ta la, miekpɔa dzidzɔ, elabena ŋutikɔkɔe ƒe gbɔgbɔ, ɛ̃, Mawu ƒe gbɔgbɔ la, nɔa mia dzi.
16 Ke ne ame aɖe kpea fu le esi wònye Kristotɔ ta la, megakpe ŋu nɛ o, ke boŋ neyi edzi wòanɔ Mawu kafum be ŋkɔ sia le ye ŋu. 17 Elabena ɣeyiɣi la de be ʋɔnudɔdrɔ̃ la nadze egɔme, eye adze egɔme tso Mawu ƒe aƒe la dzi. Ke ne edze egɔme tso mía dzi gbã ɖe, ekema aleke wòava wu enu na ame siwo meɖoa to Mawu ƒe nya nyui la o? 18 "Eye ne bebli hafi woaxɔ ame dzɔdzɔe ɖe agbe ɖe, ekema afi kae ame mavɔ̃mawu kple nu vɔ̃ wɔla ya ava do ɖo? " 19 Eya ta ame siwo le fu kpem le Mawu ƒe lɔlɔ̃nu ta la nayi edzi atsɔ wo ɖokuiwo ade Wɔla nuteƒewɔla la si, esi wole nu nyui wɔwɔ dzi.
5 Eya ta nye, ame si ŋutɔ hã nye hamemetsitsi, si nye Kristo la ƒe fukpekpewo ŋuti ɖasefo kple ŋutikɔkɔe si woava ɖe ɖe go la ƒe gomekpɔla, mele nu xlɔ̃m hamemetsitsi siwo le mia dome be: 2 Mikplɔ Mawu ƒe alẽha si le miaƒe dzikpɔkpɔ te la, misubɔ abe dzikpɔlawo ene, menye le dzizizi ta o, ke boŋ kple lɔlɔ̃nu faa le Mawu ŋkume; menye le viɖe ƒoɖi didi ta hã o, ke boŋ kple dzi faa; 3 menye be miaɖu aƒetɔ ɖe ame siwo nye Mawu tɔ la dzi o, ke boŋ be miazu kpɔɖeŋu na alẽha la.
4 Eye ne wova ɖe alẽkplɔla gã la fia la, ekema miaxɔ ŋutikɔkɔe ƒe dziɖuɖukuku magblemagblẽ la. 5 Nenema kee mi ɖekakpuiwo hã mibɔbɔ mia ɖokui ɖe ame tsitsiwo te.
6 Eya ta mibɔbɔ mia ɖokui ɖe Mawu ƒe asi sesẽ la te, ne wòado mi ɖe dzi le ɣeyiɣi si sɔ la dzi, 7 esime miedro miaƒe dzimaɖitsitsiwo katã ɖe edzi, elabena eléa be na mi.
8 Minɔ mo xexi, minɔ ŋudzɔ!
Miaƒe adikãtɔ, Abosam, le tsatsam abe dzata si le gbe ɖem eye wòle ame dim be yeavuvu ami ene. 9 Ke mitsi tsitre ɖe eŋu, minɔ te sesĩe le xɔse me, esi mienyae be mia nɔviwo ƒe habɔbɔ blibo si le xexea me la hã le fukpekpe mawo ke me tom ta.
10 Ke ne miekpe fu ɣeyiɣi vi aɖe vɔ la, amenuvevewo katã ƒe Mawu, ame si yɔ mi va eƒe ŋutikɔkɔe mavɔ la gbɔ le Kristo me la, ŋutɔ ana miawu miaƒe hehexɔxɔa nu. Ana miali ke, ana miasẽ ŋu, ana mianɔ te sesĩe.
11 Eya tɔ nanye ŋusẽ yi mavɔmavɔ me. Amen.
12 Meŋlɔ nya ʋɛ siawo ɖo ɖe mi to Silvano, ame si mekpɔ be enye nɔviŋutsu nuteƒewɔla la dzi, be made dzi ƒo na mi ahaɖi ɖase na mi vevie be, esiae nye Mawu ƒe amenuveve vavãtɔ la. Milé eme ɖe asi sesĩe.
13 Nyɔnu si le Babilon, si nye ame tiatia abe miawo ke ene la, do gbe na mi, vinye Marko hã do gbe na mi.
14 Mitsɔ nugbugbɔ si me lɔlɔ̃ le do gbe na mia nɔewo.
Mawu ƒe ŋutifafa nanɔ kpli mi ame siwo katã wɔ ɖeka kple Kristo.
2 Petro
1:1-21
1 Simon Petro, Yesu Kristo ƒe kluvi kple apostolo, le esia ŋlɔm ɖo ɖe ame siwo si xɔse, si xɔ asi abe mía tɔ ke ene, la su to mía Mawu kple mía Ðela Yesu Kristo ƒe dzɔdzɔenyenye me: 2 Amenuveve kple ŋutifafa nasɔ gbɔ ɖe edzi na mi to Mawu kple Yesu mía Aƒetɔ la ŋuti sidzedze vavãtɔ me, 3 elabena Mawu ƒe ŋusẽ tsɔ nu siwo katã kpena ɖe mía ŋu míenɔa agbe hetsɔa mía ɖokui naa Mawu la ke mí to Ame si tsɔ ŋutikɔkɔe kple nɔnɔme nyui yɔ mí la ŋuti sidzedze vavãtɔ dzi. 4 To nu siawo dzi la, etsɔ ŋugbedodo xɔasi gãtɔwo ke mí, ale be to wo dzi la, mawumenɔnɔmewo nasu mia si, esi miesi le xexea ƒe nɔnɔme gbegblẽ si dzodzro vɔ̃wo hena vɛ la gbɔ.
5 Le susu sia tututu ta la, miku kutri vevie miatsɔ nɔnɔme nyui akpe ɖe miaƒe xɔse ŋu, nenema ke sidzedze nekpe ɖe miaƒe nɔnɔme nyui ŋu, 6 ɖokuidziɖuɖu nekpe ɖe miaƒe sidzedze ŋu, dzidodo nekpe ɖe miaƒe ɖokuidziɖuɖu ŋu, ɖokuitsɔtsɔ na Mawu nekpe ɖe miaƒe dzidodo ŋu, 7 nɔvilɔlɔ̃ nekpe ɖe miaƒe ɖokuitsɔtsɔ na Mawu ŋu, lɔlɔ̃ nekpe ɖe miaƒe nɔvilɔlɔ̃ ŋu.
9 Elabena ne nu siawo mele ame aɖe me o la, ezu ŋkuagbãtɔ, ame si mia eƒe ŋkuwo be yeagakpɔ kekeli la o, eye wòzu ame si ŋlɔ ale si woklɔ eƒe tsã nu vɔ̃wo ɖa le eŋui la be.
10 Eya ta nɔviwo, miwɔ miaƒe ŋutete ɖe sia ɖe be miali ke mia yɔyɔ kple mia tiatia la sesĩe, elabena ne miewɔa esiawo la, miado kpo nu gbeɖe o. 11 Ale le nyateƒe me la, woayra mi geɖe miayi ɖe mía Aƒetɔ kple Ðela Yesu Kristo ƒe Fiaɖuƒe mavɔ la me.
12 Esia ta meɖoe be manɔ ŋku ɖom nu siawo dzi na mi ɣesiaɣi, togbɔ be mienya wo, eye mieli ke sesĩe le nyateƒe si su mia si fifia me hã. 13 Ke mekpɔe be enyo be zi ale si mekpɔtɔ le agbadɔ sia me la, matsɔ ŋkuɖodzinyawo anɔ mia nyɔm, 14 esi menyae be magadidi hafi woaɖe nye agbadɔ la ɖa o, abe ale si mía Aƒetɔ Yesu Kristo hã ɖee fiam ene. 15 Mawɔ nye ŋutete ɖe sia ɖe ɣesiaɣi, ale be le nye dzodzo megbe la, mianɔ ŋku ɖom nu siawo dzi na mia ɖokuiwo.
16 Menye gli siwo wokpa kple aɖaŋu dzie míetu mía Aƒetɔ Yesu Kristo ƒe ŋusẽ kple anyinɔɣi la ŋu nya si míegblɔ na mi la ɖo o, ao, ke boŋ esi míawo ŋutɔwo míekpɔ eƒe gãnyenye kple atsyɔ̃ teƒe tae míegblɔe ɖo.
17 Elabena exɔ bubu kple ŋutikɔkɔe tso Mawu, Fofo la, gbɔ esime wòse nya siawo le ŋutikɔkɔe gã la me be: "Ame siae nye Vinye, si gbɔ nyemelɔ̃a nu le o, si dze nye ŋutɔ ŋunye. " 18 Ɛ̃, nya siawoe míese tso dziƒo esi míele to kɔkɔe la dzi kplii.
19 Eya ta kakaɖedzi geɖe wu va le nyagblɔɖinya la ŋu na mí, eye miewɔe nyuie be mieléa ŋku ɖe eŋu abe akaɖi si le keklẽm le viviti me ene (va se ɖe esime agu dze, eye ŋukeɣletivi nadze) le miaƒe dziwo me. 20 Elabena mienya esia gbã be, Ŋɔŋlɔ la me nyagblɔɖi aɖeke metso ame ŋutɔ ƒe susu me o. 21 Elabena nyagblɔɖi aɖeke metso ame ƒe lɔlɔ̃nu me ɣeaɖekeɣi kpɔ o, ke boŋ gbɔgbɔ kɔkɔe ye ʋã amewo wogblɔ Mawu ƒe nyawo ɖi.
Ke tohehe si li na wo tso blema ke la mele hehem ɖe megbe o, eye woƒe tsɔtsrɔ̃ mele akɔlɔ̃e dɔm o. 4 Vavãe, Mawu mehe ɖe megbe le tohehe na mawudɔla siwo wɔ nu vɔ̃ me o, ke boŋ etsɔ wo ƒu gbe ɖe Tartaro, eye wòtsɔ viviti tsiɖitsiɖi ƒe kɔsɔkɔsɔwo bla wo, ne woadzra wo ɖo ɖi na ʋɔnudɔdrɔ̃. 5 Eye mehe ɖe megbe le tohehe na blemaxexe aɖe me o, gake wòkpɔ Noa, dzɔdzɔenyenye ƒe gbeƒãɖela, kpakple ame adre bubuwo ta dedie esime wòhe tsiɖɔɖɔ va ame mavɔ̃mawuwo ƒe xexea dzi.
6 Ebu fɔ du siwo nye Sodom kple Gomora hena wozu afi, wònye nu siwo ava va la ƒe kpɔɖeŋu na ame mavɔ̃mawuwo. 7 Eye wòɖe ame dzɔdzɔe Lot, ame si sedzimawɔlawo ƒe ŋukpenanuwɔwɔ dzimesesẽtɔe ɖe fu na vevie la 8 elabena sedzimawɔmawɔ si teƒe ame dzɔdzɔe ma kpɔna hesena gbe sia gbe esi wòle wo dome la wɔa fu eƒe luʋɔ dzɔdzɔe la. 9 Eya ta Yehowa nya ale si wòaɖe ame siwo tsɔ wo ɖokui na Mawu la tso tetekpɔ me, ke wòadzra ame madzɔmadzɔwo ɖo na tsɔtsrɔ̃ le ʋɔnudrɔ̃gbe la, 10 vevietɔ ame siwo dzea ŋutilã ƒe dzodzrowo yome heƒoa ɖi ame bubuwo, eye wodoa vlo aƒetɔnyenye la.
Esi woƒe dzi tri eye wonye ɖokuiŋudzelawo ta la, womevɔ̃na ne wole nya vlowo gblɔm ɖe ŋutikɔkɔemewo ŋu o, 11 evɔ mawudɔla siwo nye gã wu le ŋutete kple ŋusẽ me la, metsoa wo nu to nya vlowo gbɔgblɔ ɖe wo ŋu me o, le esi wodea bubu Yehowa ŋu ta.
12 Ke ame siawo, siwo le abe lã manyanu siwo wɔa nu ɖe seselelãme nu, siwo li na léle kple tsɔtsrɔ̃ ene la, gblɔa nya vlowo ɖe nu siwo ŋu womenya naneke le o ŋu. Woakpɔ tsɔtsrɔ̃ le woawo ŋutɔwo ƒe tsɔtsrɔ̃mɔ la dzi, 13 eye woakpe fu wòanye woawo ŋutɔwo ƒe mɔ vɔ̃wo ŋuti fetu.
Wobua agbeɖuɖu le ŋkeke me gɔ̃ hã abe dzidzɔdonamenu ene. Wonye ame ƒoɖiwo kple ame siwo ŋu mokaka le, eye wònyea dzidzɔ na wo be yewoatsɔ yewoƒe alakpanufiafiawo able mi ne wole nu ɖum kpli mi. 14 Ŋku siwo yɔ fũu kple ahasiwɔwɔ li na wo, wometea ŋu trɔna le nu vɔ̃ ŋu o, eye woblea ame malikewo. Wotsɔ ŋukeklẽ mla woƒe dziwo. Fiƒodeviwo wonye. 15 Esi wogblẽ mɔ dzɔdzɔe la ɖi la, wotra mɔ. Woto Bileam, Beor vi ƒe ʋe me, ame si lɔ̃ nu vɔ̃ɖi wɔwɔ ƒe fetu, 16 gake woka mo nɛ le esi wògbe nu si nyo la wɔwɔ ta. Lã maƒonu si tsɔ amegbetɔ ƒe gbe ƒo nu la, xe mɔ na nyagblɔɖila la ƒe aɖaʋanuwɔwɔ.
17 Ame siawo nye vudo siwo me tsi mele o kple afu siwo ahom sesẽwo lɔ ɖe nu, eye woɖo blukɔ tsiɖitsiɖi ɖi na wo.
18 Wogblɔa nya gã nya gã siwo meɖea vi aɖeke o. Eye wotsɔa ŋutilã ƒe nudzodzrowo kple woƒe ŋukpenanuwɔwɔwo blea ame siwo te ŋu si le nu gbegblẽ wɔlawo nu teti koe nye ema la. 19 Togbɔ be wole ablɔɖe ŋugbe dom na wo hã la, woawo ŋutɔwo wonye nu gbegblẽ wɔwɔ ƒe kluviwo, elabena ne nane ɖu ame aɖe dzi la, amea zu eƒe kluvi.
20 Le nyateƒe me la, ne wosi le xexea ƒe ɖiƒoƒowo gbɔ, esi Aƒetɔ kple Ðela Yesu Kristo ŋuti sidzedze vavãtɔ su wo si, hafi gaƒo wo ɖokuiwo ɖe nu siawo ke me, eye wona woɖu wo dzi la, ekema woƒe nɔnɔme mlɔetɔwo va gblẽna wu gbãtɔwo. 21 Ne ɖe womenya dzɔdzɔenyenye ƒe mɔ la nyuie o la, ne enyo na wo wu be woanyae hafi agatrɔ ɖa le sedede kɔkɔe si wotsɔ de asi na wo la yome.
22 Eva eme na wo le nyateƒelododo la nu be: "Avu gbugbɔ yi eya ŋutɔ ƒe xeɖeɖe gbɔ, eye ha si wole tsi na la gale mimlim le ba me. "
3 Lɔlɔ̃tɔwo, esiae nye agbalẽ evelia si ŋlɔm mele ɖo ɖe mi fifia, si me metsɔ ŋkuɖodzinya siawo le miaƒe nuŋububu nyuie ŋutetewo nyɔm, abe ale si mewɔe le agbalẽ gbãtɔa me ene, 2 be miaɖo ŋku nya siwo nyagblɔɖila kɔkɔeawo gblɔ do ŋgɔ, kpakple Aƒetɔ kple Ðela la ƒe se si wòde to miaƒe apostolowo dzi la dzi. 3 Gbã la, minyae be le ŋkeke mamlɛawo me la, fewuɖulawo ava kple woƒe fewuɖuɖu, eye woawɔ nu le woawo ŋutɔwo ƒe nudzodzrowo nu 4 ahanɔ gbɔgblɔm be: "Afi ka eƒe anyinɔɣi sia si ŋugbe wodo la le? Kpɔ ɖa, tso ŋkeke si mía tɔgbuiwo dɔ alɔ̃ le ku me la, nuwo katã le edzi yim abe ale si ko wole tso nuwɔwɔ ƒe gɔmedzedze ene. " 5 Elabena woɖoe koŋ gbe nyateƒenya sia be, tso blema ke la dziƒowo li, eye anyigba hã do tso tsi me heli ke sesĩe eye wòle tsi titina, le Mawu ƒe nya la nu; 6 eye nu siawo dzie woto tsrɔ̃ xexe si nɔ anyi ɣemaɣi esime tsi ɖee. 7 Ke wotsɔ nya ma ke dzra dziƒo kple anyigba si li fifia la ɖo ɖi na dzo, eye woda wo ɖi na ame mavɔ̃mawuwo ƒe ʋɔnudɔdrɔ̃ kple tsɔtsrɔ̃ ŋkeke la.
8 Ke lɔlɔ̃tɔwo, migana miaƒe susu nadzo le nya sia dzi o, be ŋkeke ɖeka le Yehowa gbɔ abe ƒe akpe ɖeka ene, eye ƒe akpe ɖeka abe ŋkeke ɖeka ene.
9 Yehowa mele wɔwɔm blewu le eƒe ŋugbedodo la ŋu abe ale si ame aɖewo se blewuwɔwɔ gɔme ene o, ke boŋ egbɔa dzi ɖi na mi, elabena medi be ame aɖeke natsrɔ̃ o, ke boŋ edi be mɔnukpɔkpɔ nasu amewo katã si woatrɔ dzi me.
10 Gake Yehowa ƒe ŋkeke la ava abe fiafitɔ ene, si me dziƒowo nu ava yi kple gbeɖiɖi sesẽ, ke wo me nu, siwo xɔ dzo gbãgbãgbã la alólo, eye woaklo nu le anyigba kple eme dɔwɔwɔwo dzi.
11 Esi woalólo nu siawo katã alea ta la, mibu ame siwo ƒomevi wòle be mianye le agbe kɔkɔe nɔnɔ kple ɖokuitsɔtsɔ na Mawu me ŋu, 12 esi miele lalam eye miaƒe susu le Yehowa ƒe ŋkeke la ƒe vava ŋu vevie, esime woatsrɔ̃ dziƒowo le dzo me, eye wo me nuwo alólo le dzoxɔxɔ gbãgbãgbã me. 13 Ke míele dziƒo yeye kple anyigba yeye, siwo me dzɔdzɔenyenye anɔ la, lalam le eƒe ŋugbedodo la nu.
14 Eya ta lɔlɔ̃tɔwo, esi miele nu siawo lalam ŋuti la, miwɔ miaƒe ŋutete ɖe sia ɖe be wòakpɔ mi mlɔeba ɖimaƒomaƒoe, mokakamanɔŋui, le ŋutifafa me. 15 Eye mibu mía Aƒetɔ ƒe dzigbɔɖi la be enye xɔxɔ, abe ale si mía nɔvi lɔlɔ̃tɔ Paulo hã ŋlɔ na mi le nunya si wonɛ la nu ene, 16 esi wòƒoa nu tso nu siawo ŋu le eƒe agbalẽwo katã me.
Ke nanewo gɔme sese sesẽ le wo me, siwo ame masrɔ̃nuwo kple ame malikewo le gbo trɔmee, abe ale si wowɔa Ŋɔŋlɔawo ƒe akpa bubuawo ke ene hena woawo ŋutɔwo ƒe tsɔtsrɔ̃.
17 Eya ta nɔvi lɔlɔ̃tɔwo, esi mienya nu siawo do ŋgɔ ta la, minɔ ŋudzɔ, be sedzimawɔlawo ƒe vodada nagakplɔ mi atrae kpe ɖe wo ŋu o, ale be miage tso teƒe si mieli ke ɖo la o. 18 Ao, ke boŋ miyi edzi miatsi le mía Aƒetɔ kple mía Ðela Yesu Kristo ƒe amenuveve kple sidzedze la me.
Eya tɔ nanye ŋutikɔkɔe tso fifia yi mavɔmavɔ me. Amen.
1 Yohanes
1 Nu si li tso gɔmedzedzea me, nu si míese, nu si míekpɔ kple míaƒe ŋku, nu si ŋu míelé ŋku ɖo, eye míeka asi eŋu, le agbenya la ŋuti, 2 (ɛ̃, woɖe agbe la ɖe go fia mí, eye míekpɔe, eye míele ɖase ɖim hele nu ƒom tso eŋu na mi. Agbe mavɔ sia tso Fofo la gbɔ, eye woɖee ɖe go fia mí), 3 nu si míekpɔ eye míese la, eya ŋue míele nu ƒom le na miawo hã, ale be miawo hã miade ha kpli mí.
Eye míele hadede sia me kple Fofo la kpakple Via Yesu Kristo.
4 Esia ŋutie míele nu siawo ŋlɔm na mi, be míaƒe dzidzɔ nade blibo.
5 Gbedeasi si míese tso egbɔ, eye míele gbeƒã ɖemee na mi lae nye be: Mawu nye kekeli, eye viviti aɖeke mele eya amea me o.
6 Ne míegblɔna be, "Míele ha dem kplii, " evɔ míegale viviti me zɔm la, ekema míele aʋatso kam, eye míele nyateƒe la dzi wɔm o.
7 Ke ne míele zɔzɔm le kekeli la me abe ale si eya ŋutɔ hã le kekeli la me ene la, ekema míele ha dem kple mía nɔewo, eye Via Yesu ƒe ʋu klɔa nu vɔ̃ ɖe sia ɖe ɖa le mía ŋu.
9 Ne míeʋua míaƒe nu vɔ̃wo me la, ekema nuteƒewɔla kple dzɔdzɔetɔe wònye, be wòatsɔ míaƒe nu vɔ̃wo ake mí, eye wòaklɔ nu madzɔmadzɔwo katã ɖa le mía ŋu.
10 Ne míegblɔna be, "Míewɔa nu vɔ̃ o " la, ekema míele edom aʋatsokalae, eye eƒe nya la mele mía me o.
Gake ne edzɔ be ame aɖe wɔ nu vɔ̃ la, kpeɖeŋutɔ le mía si le Fofo la gbɔ, si nye Yesu Kristo, dzɔdzɔetɔ la. 2 Eye eyae nye avulévɔsa ɖe míaƒe nu vɔ̃wo ta, gake menye ɖe mía tɔ ɖeɖe ko ta o, ke ɖe xexe blibo la hã tɔ ta.
3 Eye ne míeyi edzi wɔa eƒe sewo dzi la, ekema kakaɖedzi le mía si be míenyae vavã.
4 Ame si gblɔna be, "Medze sii, " evɔ meléa eƒe seawo me ɖe asi o la, aʋatsokala wònye, eye nyateƒe la mele eme o. 5 Ke ame sia ame si léa eƒe nya la me ɖe asi la, Mawu ƒe lɔlɔ̃ de blibo le eya amea me vavã.
Esia me míenyana le be míewɔ ɖeka kplii. 6 Ame si gblɔna be yewɔ ɖeka kplii la, ele nɛ be wòayi edzi azɔ abe ale si eya amea zɔe ene.
7 Lɔlɔ̃tɔwo, menye se yeye ŋlɔm mele ɖo ɖe mi o, ke boŋ se xoxo si le mia si tso gɔmedzedzea me ke lae. Se xoxo siae nye nya si miese la.
8 Ke hã, megale se yeye ŋlɔm na mi, si dzi eya kple miawo miezɔna ɖo hã nyateƒe, elabena viviti la nu le yiyim, eye kekeli vavãtɔ la le keklẽm xoxo.
9 Ame si gblɔna be yele kekeli la me, evɔ wòléa fu nɔvia la, egakpɔtɔ le viviti la me. 10 Ame si lɔ̃a nɔvia la yia edzi nɔa kekeli la me, eye naneke manye nuɖianu nɛ o. 11 Ke ame si léa fu nɔvia la le viviti me, eye wòle viviti me zɔm, eye menya afi si yim wòle o, elabena viviti la gbã ŋku nɛ.
12 Mi vinye lɔlɔ̃awo, mele eŋlɔm na mi, elabena wotsɔ miaƒe nu vɔ̃wo ke mi le eƒe ŋkɔ la ta.
13 Mi fofowo, mele eŋlɔm na mi, elabena mieva nya ame si li tso gɔmedzedzea me ke la.
Mi ɖekakpuiwo, mele eŋlɔm na mi, elabena mieɖu vɔ̃ɖitɔ la dzi.
Mi vinye suewo, mele eŋlɔm na mi, elabena mieva nya Fofo la.
14 Mi fofowo, mele eŋlɔm na mi, elabena mieva nya ame si li tso gɔmedzedzea me ke la.
Mi ɖekakpuiwo, mele eŋlɔm na mi, elabena ŋusẽ le mia ŋu, Mawu ƒe nya la le mia me, eye mieɖu vɔ̃ɖitɔ la dzi.
15 Migalɔ̃ xexea alo nu siwo le xexea me la o.
Ne ame aɖe lɔ̃a xexea la, Fofo la ƒe lɔlɔ̃ mele eme o; 16 elabena nu sia nu si le xexea me ŋutilã ƒe nudzodzro kple ŋkuwo ƒe nudzodzro kple ame ƒe nunɔamesiwo fiafia adegbeƒoƒotɔe la metso Fofo la gbɔ o, ke boŋ xexea me wotso. 17 Azɔ hã, xexea kple eƒe nudzodzrowo nu va yina, ke ame si wɔa Mawu ƒe lɔlɔ̃nu la nɔa anyi yi ɖe mavɔmavɔ me.
18 Vinye suewo, gaƒoƒo mamlɛtɔ lae nye esia, eye abe ale si miesee be Kristo ƒe futɔ la gbɔna ene la, Kristo ƒe futɔ geɖewo do fifia gɔ̃ hã xoxo, eye esia mee míenyae le be gaƒoƒo mamlɛtɔ lae nye esia.
19 Mía domee wodo go tso, gake womele abe míawo ene o; elabena ne ɖe wole abe míawo ene la, anye ne woanɔ mía gbɔ ɖaa. Ke boŋ wodo, ale be wòadze nyuie be menye wo katãe le abe míawo ene o.
20 Kɔkɔetɔ la si ami na mi, eye sidzedze su mi katã si. 21 Menye esi mienya nyateƒe la o tae mele nya siawo ŋlɔm ɖo ɖe mi o, ke boŋ esi mienyae, eye esi alakpa aɖeke metso nyateƒe la me o tae.
22 Ame si gbe be menye Yesue nye Kristo la o la, menye eyae nye aʋatsokala oa?
Ame si gbe nu le Fofo la kple Vi la gbɔ la, ame siae nye Kristo ƒe futɔ la. 23 Ame sia ame si gbea nu le Vi la gbɔ la, Fofo la hã mele esi o.
Gake ame si ʋua Vi la me la, Fofo la hã le esi. 24 Ke miawo la, mina nu si miese tso gɔmedzedzea me la nakpɔtɔ anɔ mia me. Ne nu si miese tso gɔmedzedzea me la kpɔtɔ le mia me la, ekema miawɔ ɖeka kple Vi la kpakple Fofo la.
25 Eye nu si ŋugbe eya ŋutɔ do na mí lae nye agbe mavɔ.
26 Mele nya siawo ŋlɔm na mi ku ɖe ame siwo le didim be yewoaflu mi la ŋu.
27 Ke le miawo ya gome la, ami si wosi na mi la kpɔtɔ le mia me, eye mehiã be ame aɖeke naganɔ nu fiam mi o; ke boŋ amisisiname si tso egbɔ la le nuwo katã fiam mi, eye wònye nyateƒe ke menye aʋatso o. Ale si tututu wòfia mii la, miyi edzi miawɔ ɖeka kplii.
28 Eya ta vinye lɔlɔ̃awo, miyi edzi miawɔ ɖeka kplii, ale be ne wova ɖee fia la, dzi naɖo mía ƒo míaƒo nu, eye míagatrɔ ɖa le egbɔ kple ŋukpe le eƒe anyinɔɣi la o.
29 Ne mienya be dzɔdzɔetɔe wònye la, ekema mienyae hã be ame sia ame si wɔa nu dzɔdzɔe la, eya mee wodzii tso.
3:1-24
3 Mikpɔ lɔlɔ̃ si ƒomevi Fofo la tsɔ lɔ̃ míi ɖa, be woayɔ mí be Mawu ƒe viwo; eye míenye viawo hã nyateƒe.
Esia tae xexea medze si mí o ɖo, elabena medze si Mawu o.
2 Lɔlɔ̃tɔwo, azɔ la míenye Mawu ƒe viwo, gake womeɖe nu si míava nye la fia mí haɖe o.
Míenyae be ne wova ɖee ɖe go la, míanɔ abe eya amea ene, elabena míakpɔe abe ale si wòle ene. 3 Eye ame sia ame si si mɔkpɔkpɔ sia le la, kɔa eɖokui ŋu abe ale si eya ŋutɔ hã le kɔkɔe ene.
4 Ame sia ame si tsɔ nu vɔ̃ wɔwɔ ɖo dɔe la tsɔ sedzimawɔmawɔ hã ɖo dɔe, eya ta nu vɔ̃e nye sedzimawɔmawɔ.
5 Mienyae hã be woɖee ɖe go be wòaɖe míaƒe nu vɔ̃wo ɖa, eye nu vɔ̃ aɖeke mele eya ŋutɔ ŋu o.
6 Ame sia ame si wɔ ɖeka kplii la metsɔa nu vɔ̃ wɔwɔ ɖoa dɔe o; ame si tsɔa nu vɔ̃ wɔwɔ ɖoa dɔe la mekpɔe alo dze sii o.
7 Vinye lɔlɔ̃awo, migana ame aɖeke naflu mi o; ame si yia edzi wɔa nu dzɔdzɔe la nye ame dzɔdzɔe, abe ale si ko eya hã le dzɔdzɔe ene.
8 Ame si tsɔ nu vɔ̃ wɔwɔ ɖo dɔe la tso Abosam me, elabena tso gɔmedzedzea me kee Abosam le nu vɔ̃ wɔwɔ dzi.
Esia tae woɖe Mawu ƒe Vi la ɖe go ɖo, be wòagblẽ Abosam ƒe dɔwɔwɔwo me.
9 Ame sia ame si wodzi tso Mawu me la metsɔa nu vɔ̃ wɔwɔ ɖoa dɔe o, elabena nuku si tso Mawu gbɔ la kpɔtɔ le eya amea me, eye mate ŋu anɔ nu vɔ̃ wɔm o, elabena Mawu me wodzii tso.
10 Esia mee Mawu ƒe viwo kple Abosam ƒe viwo dze ƒãa le: Ame sia ame si mewɔa nu dzɔdzɔe o la metso Mawu me o, nenema kee nye ame si melɔ̃a nɔvia o hã. 11 Elabena esiae nye gbedeasi si miese tso gɔmedzedzea me, be míalɔ̃ mía nɔewo; 12 menye abe Kain, ame si dzɔ tso vɔ̃ɖitɔ la me, eye wòwu nɔvia ene o. Eye nu ka tae wòwui ɖo? Elabena eya ŋutɔ ƒe dɔwɔwɔwo vɔ̃ɖi, ke nɔvia tɔwo ya le dzɔdzɔe.
13 Nɔviwo, megawɔ moyaa na mi be xexea léa fu mi o. 14 Míenyae be míeto ku me yi agbe me, elabena míelɔ̃a mía nɔviwo.
Ame si melɔ̃a ame o la tsia ku me.
15 Ame sia ame si léa fu nɔvia la, amewulae wònye, eye mienyae be amewula aɖeke makpɔ agbe mavɔ o.
16 Esia me míeva dze si lɔlɔ̃ la le, elabena etsɔ eƒe agbe ɖo anyi ɖe mía ta; eye ele na mí be míatsɔ míaƒe agbe aɖo anyi ɖe mía nɔviwo ta.
17 Ke ame si si xexe sia me nunɔamesiwo le, eye wòkpɔ nɔvia hiã tui, gake eƒe dɔme metrɔ ɖe eŋu o la, aleke Mawu ƒe lɔlɔ̃ nɔa emee? 18 Vinye lɔlɔ̃awo, migana míatsɔ nya kple aɖe ko alɔ̃ ame o, ke boŋ míatsɔ nuwɔna kple nyateƒe alɔ̃ ame.
19 Esia mee míanyae le be míedzɔ tso nyateƒe la me, eye míana kakaɖedzi míaƒe dziwo le eŋkume 20 le nu sia nu si me míaƒe dzi abu fɔ mí le la me, elabena Mawu nye gã wu míaƒe dziwo, eye wònya nuwo katã.
21 Lɔlɔ̃tɔwo, ne míaƒe dzi mebua fɔ mí o la, ekema dzi aɖo mía ƒo míaƒo nu le Mawu ŋkume, 22 eye nu sia nu si míebiae la, míaxɔe tso egbɔ, elabena míeléa eƒe seawo me ɖe asi, eye míewɔa nu siwo dzea eŋu.
23 Nyateƒee, eƒe sedede lae nye be: míaxɔ Via Yesu Kristo ƒe ŋkɔ dzi ase, eye míalɔ̃ mía nɔewo, abe ale si wòde se na míi ene.
24 Hekpe ɖe eŋu la, ame si léa eƒe sewo me ɖe asi la wɔ ɖeka kplii, eye eya hã nɔa ɖekawɔwɔ me kplii. Le gbɔgbɔ si wòna mí ta la, míenyae be ekpɔtɔ le ɖekawɔwɔ me kpli mí.
4 Lɔlɔ̃tɔwo, migaxɔ nya sia nya si wobe etso gbɔgbɔ me la dzi se o, ke boŋ mido nya si wobe etso gbɔgbɔ me la kpɔ be Mawu gbɔe wòtso hã, elabena aʋatsonyagblɔɖila geɖewo do go yi xexea me.
2 Nu si ana miadze si nya si tso Mawu ƒe gbɔgbɔ me lae nye esi: Nya sia nya si tso gbɔgbɔ me si ʋua eme be Yesu Kristo va le ŋutilã me la, tso Mawu gbɔ. 3 Gake nya sia nya si tso gbɔgbɔ me si meʋua Yesu me o la, metso Mawu gbɔ o. Gawu la, esiae nye Kristo ƒe futɔ la ƒe nya, si miese be egbɔna, eye azɔ ele xexea me xoxo.
4 Vinye lɔlɔ̃awo, Mawu mee mietso, eye mieɖu ame mawo dzi, elabena ame si le mia dzi la lolo wu ame si le xexea dzi.
5 Woawo la, xexea mee wotso; esia tae wogblɔa nya siwo tso xexea me, eye xexea ɖoa to wo.
6 Míawo la, Mawu mee míetso.
Ame si va dze si Mawu la ɖoa to mí; ame si metso Mawu me o la meɖoa to mí o.
7 Lɔlɔ̃tɔwo, mina míayi edzi alɔ̃ mía nɔewo, elabena lɔlɔ̃ la tso Mawu gbɔ, eye ame sia ame si lɔ̃a ame la, Mawu mee wodzii tso, eye wòdze si Mawu.
8 Ame sia ame si melɔ̃a ame o la medze si Mawu o, elabena Mawu nye lɔlɔ̃.
9 Esia me woɖe Mawu ƒe lɔlɔ̃ ɖe go fia le le mía me, be Mawu dɔ eƒe Tenuvi la ɖo ɖe xexea me, be míakpɔ agbe to eya amea dzi.
10 Esia me lɔlɔ̃ la le, menye be míawo míelɔ̃ Mawu o, ke boŋ be eya lɔ̃ mí, eye wòdɔ Via be wòanye avulévɔsa ɖe míaƒe nu vɔ̃wo ta.
11 Lɔlɔ̃tɔwo, ne aleae Mawu lɔ̃ míi la, ekema ele na míawo hã be míalɔ̃ mía nɔewo.
12 Ame aɖeke mekpɔ Mawu ɣeaɖekeɣi kpɔ o. Ne míeyi edzi lɔ̃a mía nɔewo la, ekema Mawu kpɔtɔ le mía me, eye eƒe lɔlɔ̃ la de blibo le mía me.
13 Esia mee míenyae le be míekpɔtɔ le ɖekawɔwɔ me kplii, eye be eya hã kpɔtɔ le ɖekawɔwɔ me kpli mí, elabena ena eƒe gbɔgbɔ la mí.
14 Azɔ hã, míawo ŋutɔwo míekpɔ esia eye míele ɖase ɖim be, Fofo la dɔ Via ɖa be wòanye xexea ɖela.
15 Ame sia ame si ʋua eme be Yesu Kristoe nye Mawu ƒe Vi la, Mawu kpɔtɔ le ɖekawɔwɔ me kplii, eye eya hã le ɖekawɔwɔ me kple Mawu.
16 Eye míawo míeva nya ale si gbegbe Mawu lɔ̃ míi, eye míexɔ esia dzi se hã.
Mawu nye lɔlɔ̃, eye ame si lɔ̃a ame la wɔ ɖeka kple Mawu, eye Mawu hã wɔ ɖeka kplii.
17 Aleae lɔlɔ̃ la de blibo le mía me, ale be dzi naɖo mía ƒo míaƒo nu faa le ʋɔnudrɔ̃gbe la, elabena ale si eya amea le la, nenema kee míawo hã míele le xexe sia me.
18 Vɔvɔ̃ aɖeke mele lɔlɔ̃ me o, ke boŋ lɔlɔ̃ deblibo nyaa vɔvɔ̃ doa goe, elabena vɔvɔ̃ xea mɔ na mí. Le nyateƒe me la, ame si vɔ̃na la mede blibo le lɔlɔ̃ me o.
19 Míelɔ̃a ame, elabena Mawu tre mí lɔlɔ̃.
20 Ne ame aɖe gblɔ be, "Melɔ̃ Mawu, " gake wòléa fu nɔvia la, aʋatsokalae. Elabena ame si melɔ̃a nɔvia si kpɔm wòle o la, mate ŋu alɔ̃ Mawu si kpɔm mele o la o. 21 Eye míexɔ se sia tso egbɔ be, ame si lɔ̃ Mawu la nalɔ̃ nɔvia hã.
5 Ame sia ame si xɔna sena be Yesue nye Kristo la, Mawu ƒe vi wònye, eye ame sia ame si lɔ̃a ame si na agbe la, elɔ̃a Mawu ƒe Vi la hã.
2 Esia me míedzea sii le be míelɔ̃a Mawu ƒe viwo, ne míelɔ̃a Mawu hewɔa eƒe sewo dzi.
3 Elabena nu si lɔlɔ̃ na Mawu fiae nye esi, be míalé eƒe seawo me ɖe asi; eye eƒe seawo menye agba o, 4 elabena ame sia ame si Mawu dzi la ɖua xexea dzi. Eye nu si míetsɔ ɖua xexea dzi dzidzedzetɔe lae nye míaƒe xɔse.
5 Ame kae ate ŋu aɖu xexea dzi? Menye ame si xɔe se be Yesue nye Mawu ƒe Vi lae oa? 6 Yesu Kristo siae nye ame si va to tsi kple ʋu me, menye to tsi ɖeɖe ko me o, ke boŋ to tsi kple ʋu me. Eye gbɔgbɔ lae le ɖase ɖim, elabena gbɔgbɔ lae nye nyateƒe la. 7 Elabena ɖaseɖila etɔ̃e li: 8 gbɔgbɔ la, tsi la, kple ʋu la; eye nu etɔ̃ siawo wɔ ɖeka.
9 Ne míexɔa amegbetɔwo ƒe ɖaseɖiɖi la, ekema Mawu ƒe ɖaseɖiɖi la lolo wu. Elabena Mawu ŋutɔ le ɖase ɖim le Via ŋu.
10 Ame si xɔa Mawu ƒe Vi la dzi sena la kpɔa ɖaseɖiɖi le eɖokui me.
Ame si mexɔa Mawu dzi sena o la doe aʋatsokala, elabena mexɔ ɖase si Mawu ɖi le Via ŋu la dzi se o.
11 Eye ɖase si woɖi lae nye esi be, Mawu na agbe mavɔ mí, eye agbe sia le Via me.
12 Ame si xɔ Vi sia la, agbe sia le esi; ame si mexɔ Mawu ƒe Vi sia o la, agbe sia mele esi o.
13 Mele nya siawo ŋlɔm na mi, ne miadze sii be agbe mavɔ le mi ame siwo xɔa Mawu ƒe Vi la ƒe ŋkɔa dzi sena la si.
14 Eye kakaɖedzi sia le mía si le eya amea me be, nu sia nu si míabia wòawɔ ɖeka kple eƒe lɔlɔ̃nu la, aɖo to mí. 15 Eye ne míenya be eɖoa to mí le nu sia nu si biam míele me la, ekema míenya be míakpɔ nu siwo míebia la, elabena eya si mee míebia wo le.
16 Ne ame aɖe kpɔ nɔvia wòle nu vɔ̃ si mekplɔa ame yia ku me o wɔm la, nedo gbe ɖa ɖe eta, eye Mawu ana agbee, ɛ̃, ana agbe ame siwo mele nu vɔ̃ si kplɔa ame yia ku me o wɔm la.
Nu vɔ̃ aɖe li si kplɔa ame yia ku me. Nyemegblɔ be wòaɖe kuku ɖe nu vɔ̃ ma ya ta o.
17 Nu madzɔmadzɔ ɖe sia ɖe wɔwɔ nye nu vɔ̃, gake nu vɔ̃ aɖe li, si mekplɔa ame yia ku me o.
18 Míenyae be ame si nye Mawu ƒe vi la metsɔa nu vɔ̃ wɔwɔ ɖoa dɔe o, ke boŋ Mawu ƒe vi la dzɔa eŋu, eye vɔ̃ɖitɔ la mekpɔa ŋusẽ ɖe edzi o.
19 Míenyae be Mawu me míetso, ke xexe blibo la katã le vɔ̃ɖitɔ la ƒe ŋusẽ te. 20 Ke míenyae be Mawu ƒe Vi la va, eye wòna nugɔmesese deto mí be míadze si nyateƒetɔ la. Eye míele ɖekawɔwɔ me kple nyateƒetɔ la, to Via Yesu Kristo dzi.
Nyateƒetɔ lae nye Mawu vavã la kple agbe mavɔ dzɔtsoƒe la.
21 Vinye lɔlɔ̃awo, mikpɔ mia ɖokui dzi le trɔ̃wo ŋu.
2 Yohanes
1:1-13
1 Nye, ame tsitsi lae le agbalẽ sia ŋlɔm ɖo ɖe aƒenɔ tiatia la kple viawo, ame siwo melɔ̃ vevie, eye menye nye ɖeɖe ko o, ke ame siwo katã va dze si nyateƒe la hã, 2 le nyateƒe si kpɔtɔ le mía me, si anɔ kpli mí tegbee la ta. 3 Amenuveve, nublanuikpɔkpɔ kple ŋutifafa si tso Mawu Fofo la, kple Yesu Kristo, Fofo la ƒe Vi la gbɔ la, anɔ kpli mí le nyateƒe kple lɔlɔ̃ me.
4 Dzi dzɔm ŋutɔ esi mekpɔ be viwò aɖewo le zɔzɔm le nyateƒe la me, abe ale si ko míexɔ sedede tso Fofo la gbɔ ene.
5 Eya ta fifia la, mele kuku ɖem na wò, aƒenɔ, be míalɔ̃ mía nɔewo.
(Menye se yeye wònye ŋlɔm mele na wò o, ke boŋ esi le mía si tso gɔmedzedzea me ke la koe.) 6 Eye lɔlɔ̃ lae nye be, míayi edzi azɔ le eƒe sededewo nu.
Esiae nye sedede la, abe ale si miesee tso gɔmedzedzea me ene, be miayi edzi azɔ le lɔlɔ̃ me.
7 Elabena ameblela geɖewo do go yi xexea me, ame siwo meʋua Yesu Kristo me be eva le ŋutilã me o. Esiae nye ameblela la kple Kristo ƒe futɔ la.
8 Mikpɔ mia ɖokui dzi nyuie be nu si míewɔ dɔ kpɔ la nagabu ɖe mi o, ke boŋ be miaxɔ fetu blibo la.
9 Ame sia ame si ʋlina be yeayi ŋgɔ, gake melina ɖe Kristo la ƒe nufiafia me o la, mexɔ Mawu o. Ame si nɔa nufiafia sia me la, eyae nye ame si xɔ Fofo la kple Vi la siaa.
10 Ne ame aɖe va mia gbɔ eye metsɔ nufiafia sia vɛ o la, migaxɔe ɖe miaƒe aƒe me alo ado gbe nɛ kura o. 11 Elabena ame si do gbe nɛ la kpɔ gome kplii le eƒe dɔwɔwɔ vɔ̃ɖiawo me.
12 Togbɔ be nya geɖewo li maŋlɔ na mi hã la, nyemedi be mazã agbalẽ kple agbalẽŋlɔtsi atsɔ aŋlɔe o, ke mele mɔ kpɔm be mava mia gbɔ ahaƒo nu kpli mi ŋkume kple ŋkume, ale be miakpɔ dzidzɔ wòade edeƒe.
13 Nɔviwònyɔnu si nye ame tiatia la ƒe viwo do gbe na wò.
3 Yohanes
1 Nye, ame tsitsi lae le agbalẽ sia ŋlɔm ɖo ɖe Gayo lɔlɔ̃tɔ, ame si melɔ̃ vevie.
2 Lɔlɔ̃tɔ, medoa gbe ɖa be nu sia nu nadze edzi na wò, eye nànɔ lãmesẽ me, abe ale si nu le edzi dzem na wòe ene.
3 Elabena mekpɔ dzidzɔ ŋutɔ esi nɔviwo va heɖi ɖase be nèlé nyateƒe la me ɖe asi, eye be nèyi edzi le zɔzɔm le nyateƒe la me.
4 Nyemekpɔ dzidzɔ gã wu esia o: be mase be vinyewo yi edzi le zɔzɔm le nyateƒe la me.
Meɖe kuku, do mɔ ame siawo ne woayi woƒe mɔzɔzɔ si dze Mawu ŋu la dzi. 7 Elabena eƒe ŋkɔ la tae wodo yi ɖo, eye womexɔ naneke tso dukɔwo me tɔwo si o. 8 Eya ta ele na mí be míaxɔ ame siawo tɔgbi nyuie awɔ amedzro na wo, ale be míazu hadɔwɔlawo le nyateƒe la me.
9 Meŋlɔ nya aɖe na hamea, ke Diotrefo, si dina be yeanɔ nɔƒe gbãtɔ le wo dome la, mexɔa naneke tso mía gbɔ bubutɔe o.
10 Esia tae ne meva la, maɖo ŋku nu siwo wɔm wòle, si nye nya vlo siwo gblɔm wòle tsɔ le mía ŋu gblẽm la dzi. Eye esi nu siawo mesu eme nɛ o la, eya ŋutɔ mexɔa nɔviawo bubutɔe o, eye ame siwo di be yewoaxɔ wo la, edzea agbagba be yeaxe mɔ na wo, eye be yeaɖe wo le hamea me.
11 Lɔlɔ̃tɔ, mègasrɔ̃ nu vɔ̃ɖi wɔwɔ o, ke srɔ̃ nu nyui wɔwɔ boŋ.
Ame si wɔa nu nyui la, etso Mawu me. Ame si wɔa nu vɔ̃ɖi la, mekpɔ Mawu o.
12 Nɔviawo katã ɖi ɖase nyui le Demetrio ŋu, eye nyateƒea ŋutɔ hã ɖi ɖase le eŋu.
13 Nya geɖewo le asinye maŋlɔ na wò hafi, ke nyemedi be matsɔ nuŋlɔti kple agbalẽŋlɔtsi ayi nuŋɔŋlɔa dzi o.
Ŋutifafa nanɔ kpli wò.
Xɔlɔ̃awo do gbe na wò.
Yɔ xɔlɔ̃awo ŋkɔ ɖekaɖeka nàdo gbe na wo nam.
Yuda
1 Yuda, Yesu Kristo ƒe kluvi, ame si nye Yakobo nɔvi, le esia ŋlɔm ɖo ɖe ame siwo woyɔ, siwo Mawu Fofo la lɔ̃, eye wòkpɔ wo ta na Yesu Kristo: 2 Nublanuikpɔkpɔ kple ŋutifafa kpakple lɔlɔ̃ nadzi ɖe edzi na mi.
3 Lɔlɔ̃tɔwo, togbɔ be menɔ agbagba dzem vevie be maŋlɔ xɔxɔ si mí katã míakpɔ ŋu nya ɖo ɖe mi hã la, mekpɔe be ehiã be maŋlɔ agbalẽ na mi atsɔ axlɔ̃ nu mi be miaʋli sesĩe hena xɔse si wotsɔ na ame kɔkɔewo zi ɖeka ɖe ɣeyiɣiawo katã nu la boŋ.
4 Susu si tae nye be, ame aɖewo va tra ɖe mia dome dzaa, ame siwo Ŋɔŋlɔawo ɖo ɖi hena ʋɔnudɔdrɔ̃ sia ɣeyiɣi didi aɖee nye esia; wonye ame mavɔ̃mawuwo, ame siwo trɔa mía Mawu ƒe amenuveve la wòzua mɔɖeɖe ɖe ŋukpenanuwɔwɔ dzimesesẽtɔe ŋu, eye womewɔa nuteƒe na míaƒe Aƒetɔ ɖeka kolia, si nye Yesu Kristo, ame si tɔ míenye la o.
5 Togbɔ be mienya nu siawo katã nyuie hã la, medi be magaɖo ŋku edzi na mi be Yehowa ɖe dukɔ aɖe tso Egipte-nyigba dzi, gake emegbe etsrɔ̃ ame siwo meɖe xɔse fia o la. 6 Eye mawudɔla siwo menɔ afi si woda wo ɖo le gɔmedzedzea me o, ke boŋ wogblẽ woawo ŋutɔwo ƒe nɔƒe ɖi la, ede kɔsɔkɔsɔ mavɔwo wo, eye wòdzra wo ɖo ɖe viviti tsiɖitsiɖi me hena ŋkeke gã la ƒe ʋɔnudɔdrɔ̃. 7 Nenema kee Sodom kple Gomora kpakple du siwo ƒo xlã wo hã ƒo wo ɖokuiwo ɖe gbɔdɔdɔ manɔsenu me wògbɔ eme, eye wodze ŋutilã ƒe nudzodzro si mele dzɔdzɔme nu o la yome; wotsɔ wo wɔ nuxlɔ̃amekpɔɖeŋu na mí, esi wotsɔ dzo mavɔ he to na woe.
8 Ke hã, ame siawo hã kua drɔ̃e, woƒoa ɖi ŋutilã la, wodoa vlo ŋusẽ si ɖua wo dzi la, eye woƒoa nu gbegblẽ tso ŋutikɔkɔemewo ŋu.
9 Ke esi nya ɖo mawudɔla gãtɔ Mikael kple Abosam dome, eye wòle nya hem kplii le Mose ƒe kukua ŋu la, mete kpɔ be yeagblɔ nya vlo aɖeke atsɔ abu fɔe o, ke boŋ egblɔ be: "Yehowa neka mo na wò. " 10 Gake ame siawo le nu gbegblẽ ƒom le nu siwo katã gɔme womese ŋutɔŋutɔ o la ŋu.
Ke le nu siwo katã gɔme wose le dzɔdzɔme nu abe lã manyanuwo ene me la, woyi edzi le nu gblẽm le wo ɖokuiwo ŋu.
11 Baba na wo, elabena woto Kain ƒe ʋe me, eye woƒu du dze Bileam ƒe mɔ vɔ̃ɖi la dzi hena fetu, eye wotsrɔ̃ le Kora ƒe nuƒoƒo aglãdzedzetɔe la me! 12 Ame siawoe nye agakpe siwo ɣla ɖe tɔ gɔme, siwo le nu ɖum kpli mi le miaƒe lɔlɔ̃kplɔ̃ɖoɖowo me, alẽkplɔla siwo nyia wo ɖokuiwo vɔvɔ̃manɔmee; alilikpo siwo me tsi mele o, siwo ya lɔna yina gbɔnae; ati siwo li va se ɖe kele ƒe nuwuwu, gake wometsea ku o, woku zi eve, eye woho wo; 13 wonye ƒutsotsoe dzeagbo siwo kplɔa woawo ŋutɔwo ƒe ŋukpenanuwo ƒe futukpɔ va kɔna ɖe gota; ɣletivi siwo mezɔna ɖe ɖoɖo aɖeke nu o, siwo wodzra viviti tsiɖitsiɖi ɖo ɖi na tegbee.
14 Ɛ̃, Enok, ame si nye adrelia tso Adam dzi, hã gblɔ nya ɖi tso wo ŋu, esi wògblɔ be: "Kpɔ ɖa! Yehowa va kple eƒe ame kɔkɔe akpeakpewo, 15 be yeadrɔ̃ ʋɔnu wo katã, eye yeabu fɔ ame mavɔ̃mawuwo katã le woƒe mawumavɔmavɔ̃nu siwo wowɔ le mawumavɔmavɔ̃ me, kple nya baɖa siwo katã nu vɔ̃ wɔla mavɔ̃mawuwo gblɔ tso eŋu la ta. " 16 Ame siawo nye liʋiliʋĩlĩlawo, ame siwo toa nyatoƒoe le esi nu medzea wo ŋu o ta, ame siwo zɔna le woawo ŋutɔwo ƒe nudzodzrowo nu, wotsɔa woƒe nu ƒoa adegbe gãwo, eye wodoa vivi ɖe amewo ŋu le woawo ŋutɔwo ƒe viɖe kpɔkpɔ ta.
17 Ke miawo la, lɔlɔ̃tɔwo, miɖo ŋku nya siwo mía Aƒetɔ Yesu Kristo ƒe apostolowo gblɔ do ŋgɔ la dzi, 18 ale si wonɔ gbɔgblɔm na mi be: "Le ɣeyiɣi mamlɛa me la, fewuɖulawo ava, ame siwo ati woawo ŋutɔwo ƒe mawumavɔmavɔ̃ ƒe nudzodzrowo yome. " 19 Ame siawoe dea mama amewo me, ame siwo le abe lãwo ene, siwo mebua gbɔgbɔmenuwo ŋu o.
20 Ke miawo la, lɔlɔ̃tɔwo, mitu mia ɖokuiwo ɖo ɖe miaƒe xɔse kɔkɔetɔ la dzi, mido gbe ɖa le gbɔgbɔ kɔkɔe me, 21 eye minɔ Mawu ƒe lɔlɔ̃ la me ɖaa, esi miele mía Aƒetɔ Yesu Kristo ƒe nublanuikpɔkpɔ lalam hena agbe mavɔ kpɔkpɔ.
22 Azɔ hã, miyi edzi mianɔ nublanui kpɔm na ame siwo me ɖikekewo le; 23 mihe wo do goe tso dzo la me ne miaxɔ wo ɖe agbe. Ke miyi edzi miakpɔ nublanui na ame bubuwo, eye miwɔ esia kple vɔvɔ̃, eye milé fu woƒe awu si ŋutilã la ƒo ɖii la gɔ̃ hã.
24 Ke ame si ate ŋu adzɔ mia ŋu be miagakli nu o, eye wòana mianɔ te anye mokakamanɔŋutɔwo le eƒe ŋutikɔkɔe la ŋkume le dzidzɔ gã me, 25 Mawu ɖeka kolia, si nye mía Xɔla to Yesu Kristo, mía Aƒetɔ dzi la, tɔ nanye ŋutikɔkɔe, gãnyenye, ŋusẽ kple dziɖuɖu tso ɣeyiɣi mavɔmavɔ siwo va yi kple fifia, heyi ɖe mavɔmavɔ me. Amen.
Nyaɖeɖefia
1 Yesu Kristo ƒe nyaɖeɖefia si Mawu tsɔ nae be wòaɖe nu siwo ava dzɔ kpuie la afia eƒe kluviwo. Edɔ eƒe mawudɔla ɖa wòva ɖe wo fia eƒe kluvi Yohanes to dzesiwo me, 2 Yohanes ɖi ɖase le Mawu ƒe nya kple ɖase si Yesu Kristo ɖi la ŋu, ɛ̃, le nu siwo katã wòkpɔ la ŋu.
3 Dzidzɔtɔe nye ame si xlẽa nyagblɔɖi sia me nyawo sesĩe kple ame siwo sea wo, eye woléa nu siwo woŋlɔ ɖe eme la me ɖe asi, elabena ɣeyiɣi ɖoɖi la tu aƒe.
4 Yohanes le esia ŋlɔm ɖo ɖe hame adre siwo le Asia nuto me: Amenuveve kple ŋutifafa si tso "Ame si li, eye wònɔ anyi, eye wògbɔna " la gbɔ kple esi tso gbɔgbɔ adre siwo le eƒe fiazikpuia ŋgɔ la gbɔ, 5 kpakple esi tso Yesu Kristo, "Ðasefo Nuteƒewɔla la, " "ame kukuwo dome ŋgɔgbevi la, " kple "anyigbadzifiawo ƒe Dziɖula la " gbɔ la, nanɔ anyi kpli mi.
Ame si lɔ̃a mí, eye wòna ablɔɖe mí tso míaƒe nu vɔ̃wo me to eya ŋutɔ ƒe ʋu me 6 eye wòwɔ mí míenye fiaɖuƒe kple nunɔlawo na eƒe Mawu kple Fofoa ɛ̃, eya tɔ nanye ŋutikɔkɔe kple ŋusẽ yi mavɔmavɔ me. Amen.
7 Kpɔ ɖa!
8 "Nyee nye Alfa kple Omega, " Yehowa Mawu, "Ame si li, eye wònɔ anyi, eye wògbɔna, Ŋusẽkatãtɔ la, " ye gblɔe.
9 Nye, Yohanes, mia nɔvi, si kpɔ gome kpli mi le xaxa kple fiaɖuƒe kpakple dzidodo me le Yesu ta la, menɔ ƒukpo si woyɔna be Patmo la dzi le nuƒoƒo tso Mawu ŋu kple ɖaseɖiɖi le Yesu ŋu ta.
10 Gbɔgbɔ la kplɔm yi Aƒetɔ la ƒe ŋkeke la me, eye mese gbe sesẽ aɖe le megbenye abe kpẽ ƒe ɖiɖi ene, 11 gblɔ be: "Nu si nèkpɔ la, ŋlɔe ɖe agbalẽ me, eye nàɖoe ɖe hame adre, siwo le Efeso, Smirna, Pergamo, Tiatira, Sardes, Filadelfia kple Laodikea. " 12 Metrɔ be makpɔ ame si le nu ƒom kplim la, eye esi metrɔ la, mekpɔ sikakaɖiti adre, 13 eye ame aɖe le akaɖitiawo titina si le abe amegbetɔvi ene, edo awu ʋlaya legbe, si ɖo afɔgɔme nɛ, eye wòtsɔ sikanudziblanu bla akɔta. 14 Gawu la, eƒe ta kple taɖa fu tititi abe alẽfu ɣi alo sno ene, eye eƒe ŋkuwo le abe dzoƒaɖe ene, 15 eye eƒe afɔwo le abe akɔbli nyui si wode kpo me wòbiã hẽe ene, eye eƒe gbe le abe tsi geɖewo ƒe gbeɖiɖi ene. 16 Elé ɣletivi adre ɖe nuɖusi, eye yi ɖaɖɛ nuevee legbe aɖe le dodom tso eƒe nu me, eye eƒe mo le abe ɣe si le keklẽm sesĩe ene.
17 Esi mekpɔe la, medze anyi ɖe eƒe afɔnu abe ame kuku ene. Eye wòda eƒe nuɖusi ɖe dzinye gblɔ be: "Mègavɔ̃ o.
Nyee nye Gbãtɔ la kple Mlɔetɔ la, 18 kple ame si le agbe, eye meku kpɔ, ke kpɔ ɖa, mele agbe tegbetegbe, eye ku kple Tsiẽƒe ƒe safuiwo le asinye.
19 Eya ta ŋlɔ nu siwo nèkpɔ kple nu siwo le dzɔdzɔm fifia kpakple nu siwo gbɔna dzɔdzɔ ge le nu siawo megbe la ɖi.
20 Ke nya ɣaɣla kɔkɔe si le ɣletivi adre siwo nèkpɔ le nye nuɖusi me kple sikakaɖiti adreawo ŋu lae nye esi: Ɣletivi adreawo le tsitre ɖi na hame adreawo ƒe dɔlawo, eye akaɖiti adreawo le tsitre ɖi na hame adreawo.
2 "Ŋlɔ ɖo ɖe hame si le Efeso la ƒe dɔla be: Nya siwo ame si lé ɣletivi adreawo ɖe eƒe nuɖusi, eye wòzɔna le sikakaɖiti adreawo domee la, gblɔe nye esi: 2 ‘Menya wò dɔwɔwɔwo, wò kutrikuku kple wò dzidodo, eye be màte ŋu aɖe mɔ ɖe ame vɔ̃ɖiwo ŋu o, eye èdo ame siwo gblɔna be apostolowo yewonye evɔ womenyee o la kpɔ hekpɔe be aʋatsokalawo wonye. 3 Azɔ hã èle dzi dom, eye nènɔ te ɖe nu geɖewo nu le nye ŋkɔ la ta, eye ɖeɖi mete ŋuwò o.
4 Ke hã, nya si le asinye ɖe ŋuwòe nye be, ègblẽ lɔlɔ̃ si nɔ asiwò gbã la ɖi. 5 "‘Eya ta ɖo ŋku afi si nège tso la dzi, eye nàtrɔ dzi me, eye nàwɔ dɔ siwo nèwɔna tsã la. Ne menye nenema o la, mava gbɔwò, eye maɖe wò akaɖiti la ɖa le enɔƒe, negbe ɖe nètrɔ dzi me ko hafi.
6 Ke hã, mekpɔ nu nyui sia le ŋuwò be: èlé fu Nikolai ƒe kɔmama la ƒe nuwɔnawo, siwo nye hã melé fui.
7 Ame si to li na la nese nya si gblɔm gbɔgbɔ la le na hameawo: Ame si ɖu dzi la, maɖe mɔ nɛ wòaɖu agbeti, si le Mawu ƒe paradisoa me la ƒe ɖe.’
8 "Ŋlɔ ɖo ɖe hame si le Smirna la ƒe dɔla be: Nya siwo ‘Gbãtɔ la kple Mlɔetɔ la,’ ame si ku, eye wògagbɔ agbe la, gblɔe nye esi: 9 ‘Menya wò xaxa kple ahedada, gake kesinɔtɔ nènye, eye menya ame siwo gblɔna be Yudatɔwo yewonye, evɔ womenyee o, ke boŋ Satana ƒe ƒuƒoƒe me tɔwo wonye la, ƒe busunyagbɔgblɔ.
10 Mègavɔ̃ fu siwo nàva kpe kpuie la o. Kpɔ ɖa! Abosam ade mia dometɔ aɖewo gaxɔ me bena woado mi akpɔ bliboe, ne miakpɔ xaxa ŋkeke ewo.
Wɔ nuteƒe va se ɖe ku me ke, eye mana agbefiakuku wò.
11 Ame si to li na la nese nya si gblɔm gbɔgbɔ la le na hameawo: Ame si ɖu dzi la, ku evelia mawɔ nu vevii o.’
12 "Ŋlɔ ɖo ɖe hame si le Pergamo la ƒe dɔla be: Nya siwo ame si si yi ɖaɖɛ nuevee legbe la le la gblɔe nye esi: 13 ‘Menya afi si nèle. Eyae nye afi si Satana ƒe fiazikpui le; gake èyi edzi lé nye ŋkɔ me ɖe asi sesĩe, ègaxɔ dzinye se kokoko, mègbe nu le gbɔnye le Antipa, nye ɖasefo nuteƒewɔla si wowu le mia gbɔ, afi si Satana le la, ŋɔli gɔ̃ hã o.
14 "‘Ke hã, nya ʋɛ aɖewo le asinye ɖe ŋuwò: eyae nye be ame siwo lé Bileam ƒe nufiafia me ɖe asi la le gbɔwò afi ma; ame sia fia Balak be wòada nukikli ɖe Israel-viwo ŋgɔ, ne woaɖu nu siwo wotsɔ sa vɔ na trɔ̃wo, eye woaƒo wo ɖokui ɖe gbɔdɔdɔ manɔsenu me.
15 Nenema kee ame siwo lé Nikolai ƒe kɔmama la ƒe nufiafia me ɖe asi la hã le gbɔwò.
16 Eya ta trɔ dzi me. Ne menye nenema o la, megbɔna gbɔwò kaba, eye matsɔ nye numeyi legbe la awɔ aʋa kpli wo.
17 "‘Ame si to li na la nese nya si gblɔm gbɔgbɔ la le na hameawo: Ame si ɖu dzi la, matsɔ mana ɣaɣla la ƒe ɖe anae, eye mana kpe ɣi aɖe si dzi woŋlɔ ŋkɔ yeye aɖe ɖo lae; ame aɖeke menya ŋkɔ ma o, negbe ame si xɔe la ko.’
18 "Ŋlɔ ɖo ɖe hame si le Tiatira la ƒe dɔla be: Nya siwo Mawu ƒe Vi la, ame si ƒe ŋkuwo le abe dzoƒaɖe ene, eye eƒe afɔwo le abe akɔbli nyui ene la, gblɔe nye esi: 19 ‘Menya wò dɔwɔwɔwo, wò lɔlɔ̃, wò xɔse, wò subɔsubɔdɔ kple wò dzidodo, eye wò dɔwɔwɔ fifitɔwo wu tsãtɔwo.
20 "‘Ke hã, nya si le asinye ɖe ŋuwòe nye be: èɖe mɔ na Izebel, nyɔnu ma si yɔa eɖokui nyagblɔɖila, eye wòfiaa nu nye kluviwo heflua wo be woaƒo wo ɖokuiwo ɖe gbɔdɔdɔ manɔsenu me ahaɖu nu siwo wotsɔ sa vɔ na trɔ̃wo. 21 Mena ɣeyiɣii be wòatrɔ dzi me, gake egbe dzimetɔtrɔ tso eƒe gbɔdɔdɔ manɔsenua me. 22 Kpɔ ɖa!
Matsɔe aƒu dɔba dzi kpuie, eye made ame siwo le ahasi wɔm kplii la xaxa gã aɖe me, negbe ɖe wotrɔ dzi me hetrɔ tso eƒe dɔwɔwɔwo me ko hafi. 23 Eye matsɔ dɔvɔ̃ dziŋɔ awu viawo, ale be hameawo katã nanyae be, nyee dzroa dzimesusuwo kple dziwo me kpɔ, eye maɖo eteƒe na mia dometɔ ɖe sia ɖe ɖe eƒe dɔwɔwɔwo nu.
24 "‘Ke hã, mele egblɔm na mi ame mamlɛ siwo le Tiatira, ame siwo katã meléa nufiafia sia me ɖe asi o, ame siwo menya naneke tso nu siwo yɔm wole be "Satana ƒe nu goglowo " ŋu o la be: Nyemele agba bubu aɖeke dam ɖe mia dzi o.
26 Ame si lé nye dɔwɔwɔwo me ɖe asi va se ɖe nuwuwu eye wòɖu dzi la, mana ŋusẽe ɖe dukɔwo dzi, 27 eye wòatsɔ gatikplɔ akplɔ wo, ale be woagbã gudugudu abe anyinuwo ene, abe ale si ko mexɔ ŋusẽ tso Fofonye gbɔ ene. 28 Eye mana ŋukeɣletivi lae.
29 Ame si to li na la nese nya si gblɔm gbɔgbɔ la le na hameawo.’
3 "Ŋlɔ ɖo ɖe hame si le Sardes la ƒe dɔla be: Nya siwo ame si si Mawu ƒe gbɔgbɔ adreawo kple ɣletivi adreawo le la, gblɔe nye esi: ‘Menya wò dɔwɔwɔwo, èxɔ ŋkɔ be èle agbe, gake èku.
2 Nɔ ŋudzɔ, eye nàdo ŋusẽ nu siwo susɔ siwo le kukum la, elabena nyemekpɔe be èwɔ wò dɔwo bliboe le nye Mawu ŋkume o. 3 Eya ta nɔ ŋku ɖom nu si nèxɔ kple nu si nèse la dzi, eye yi edzi nàlé eme ɖe asi, eye nàtrɔ dzi me.
Ke ne mènyɔ o la, mava abe fiafitɔ ene, eye mànya gaƒoƒo si dzi mava do ɖe dziwò la kura o.
4 "‘Ke hã, ame ʋɛ aɖewo le mewò le Sardes, siwo meƒo ɖi woƒe awuwo o, eye woazɔ kplim le awu ɣiwo me, elabena wodze.
5 Ame si ɖu dzi la, woado awu ɣiwo nɛ, eye nyematutu eƒe ŋkɔ ɖa le agbegbalẽ la me akpɔ o, ke boŋ maʋu eƒe ŋkɔ me le Fofonye ŋkume kple eƒe dɔlawo ŋkume.
6 Ame si to li na la nese nya si gblɔm gbɔgbɔ la le na hameawo.’
7 "Ŋlɔ ɖo ɖe hame si le Filadelfia la ƒe dɔla be: Nya siwo ame si le kɔkɔe, ame si nye nyateƒetɔ, ame si si David ƒe safui la le, ame si ʋunɛ ale be ame aɖeke metunɛ o, eye wòtunɛ ale be ame aɖeke meʋunɛ o la, gblɔe nye esi: 8 ‘Menya wò dɔwɔwɔwo. Kpɔ ɖa, metsɔ ʋɔtru aɖe si le ʋuʋu ɖi la ɖo ŋkuwòme, si ame aɖeke mate ŋu atu o.
9 Kpɔ ɖa, mana Satana ƒe ƒuƒoƒe me tɔ siwo gblɔna be Yudatɔwo yewonye, evɔ womenyee o ke boŋ aʋatso kam wole la, nava bɔbɔ ɖe wò afɔnu ade bubu ŋuwò, eye mana woanyae be melɔ̃ wò.
10 Esi nèlé nye dzidodo ŋuti nya la me ɖe asi ta la, nye hã makpɔ tawò le dodokpɔ ƒe gaƒoƒo si gbɔna anyigbadzinɔlawo katã dzi be wòado ame siwo katã le anyigba dzi kpɔ la me.
11 Megbɔna kpuie. Lé nu si le asiwò la me ɖe asi goŋgoŋ, ale be ame aɖeke nagaxɔ wò fiakuku la o.
12 "‘Ame si ɖu dzi la, mawɔe wòanye sɔti le nye Mawu ƒe gbedoxɔ la me, eye magado le eme akpɔ o, eye maŋlɔ nye Mawu ƒe ŋkɔ kple nye Mawu ƒe du si nye Yerusalem Yeye, si le ɖiɖim tso dziƒo tso nye Mawu gbɔ la ƒe ŋkɔ kple nye ŋkɔ yeye la ɖe eŋu.
13 Ame si to li na la nese nya si gblɔm gbɔgbɔ la le na hameawo.’
14 "Ŋlɔ ɖo ɖe hame si le Laodikea la ƒe dɔla be: Nya siwo Amen la, ɖasefo nuteƒewɔla kple nyateƒetɔ, ame si nye Mawu ƒe nuwɔwɔ ƒe gɔmedzedze la, gblɔe nye esi: 15 ‘Menya wò dɔwɔwɔwo, be mèfa o, eye mèxɔ dzo hã o.
Ðe madi be nàfa alo nàxɔ dzo hafi. 16 Eya ta esi nèle yɔyrɔe, mèxɔ dzo o eye mèfa hã o ta la, matu wò aƒu gbe tso nye nu me.
17 Elabena ègblɔna be, "Kesinɔtɔ menye, eye kesinɔnuwo le asinye, eye naneke mehiãm kura o, " ke mènya be hiãtɔ, nublanuitɔ, ame dahe, ŋkuagbãtɔ kple amamanɔla yenye o; 18 mele aɖaŋu ɖom na wò be nàƒle sika si wolólo le dzo me hedza eŋu la le asinye be nàzu kesinɔtɔ. Ƒle awu ɣiwo, ne awu nanɔ ŋuwò, be màganɔ amama eye ŋu nakpe wò o. Eye nàƒle ŋkutike be nàsi ɖe wò ŋkuwo ne nàkpɔ nu.
19 "‘Ame siwo katã gbɔ nyemelɔ̃a nu le o la, mekaa mo na wo, eye mehea to na wo.
Eya ta do vevie nu eye nàtrɔ dzi me. 20 Kpɔ ɖa! Mele tsitre ɖe ʋɔtrua nu le ʋɔa ƒom. Ne ame aɖe se nye gbe, eye wòʋu ʋɔa la, mage ɖe eƒe aƒe me, eye maɖu fiẽnuɖuɖu kplii, eye eya hã aɖui kplim.
21 Ame si ɖu dzi la, maɖe mɔ nɛ wòabɔbɔ anɔ nye fiazikpui la dzi kplim, abe ale si nye hã meɖu dzi, eye mebɔbɔ nɔ Fofonye ƒe fiazikpui dzi kplii ene.
22 Ame si to li na la nese nya si gblɔm gbɔgbɔ la le na hameawo.’ "
4:1-11
4 Le nu sia megbe la, kpɔ ɖa, mekpɔ ʋɔtru aɖe le ʋuʋu le dziƒo, eye gbe gbãtɔ si mese la le abe kpẽ ƒe ɖiɖi ene, eye wògblɔ nam be: "Va dzi afii, ne mafia nu siwo ava dzɔ la wò. " 2 Le esia megbe la, Mawu ƒe gbɔgbɔ va dzinye enumake, eye kpɔ ɖa, mekpɔ fiazikpui aɖe le dziƒo, eye ame aɖe bɔbɔ nɔ fiazikpui la dzi. 3 Ame si bɔbɔ nɔ edzi la ƒe dzedzeme le abe yaspis-kpe kple sardis-kpe ene, eye anyieʋɔ si le abe emerald-kpe ene la ƒo xlã fiazikpui la.
4 Eye fiazikpui blaeve vɔ ene ƒo xlã fiazikpui la, eye mekpɔ ametsitsi blaeve vɔ ene wobɔbɔ nɔ fiazikpui siawo dzi, wodo awu ʋlaya ɣiwo, eye sikafiakukuwo le ta na wo.
8 Eye aʋala ade li na nu gbagbe eneawo dometɔ ɖe sia ɖe; ŋkuwo yɔ aʋalawo ŋuti kple wo me fũu. Eye wole gbɔgblɔm madzudzɔmadzudzɔe zã kple keli be: "Kɔkɔe, kɔkɔe, kɔkɔe nye Yehowa Mawu, Ŋusẽkatãtɔ la, ame si nɔ anyi, eye wòli, eye wògbɔna. " 9 Ɣesiaɣi si nu gbagbeawo tsɔ ŋutikɔkɔe, bubu kple akpedada na Ame si bɔbɔ nɔ fiazikpuia dzi, Ame si le agbe tso mavɔ me yi mavɔ me la, 10 ametsitsi blaeve vɔ eneawo tsyɔa mo anyi ɖe Ame si bɔbɔ nɔ fiazikpuia dzi la ŋkume, eye wodea ta agu na Ame si le agbe tso mavɔ me yi mavɔ me la, eye wotsɔa woƒe fiakukuawo dana ɖe fiazikpuia ŋgɔ henɔa gbɔgblɔm be: 11 "Yehowa, mía Mawu, wòe dze be nàxɔ ŋutikɔkɔe, bubu kple ŋusẽ, elabena wòe wɔ nuwo katã, eye wò lɔlɔ̃nu ta woli, eye wowɔ wo ɖo. "
Woŋlɔ nu ɖe agbalẽa me kple egodo siaa, eye wotsɔ nutrenu adre tre enu sesĩe. 2 Eye mekpɔ mawudɔla sesẽ aɖe le gbeƒã ɖem kple gbe gã aɖe be: "Ame kae dze aɖe nutrenuawo ɖa ahaʋu agbalẽ xatsaxatsa la? " 3 Gake ame aɖeke menɔ dziƒo alo anyigba dzi alo anyigba te, si te ŋu ʋu agbalẽ la alo kpɔ eme o.
4 Eye mefa avi ʋuu, elabena womekpɔ ame aɖeke si dze aʋu agbalẽ la alo akpɔ eme o.
Kpɔ ɖa! Dzata si tso Yuda-toa me, ame si nye David ƒe kè la, ɖu dzi, eya ta ate ŋu aɖe nutrenu adreawo ɖa, eye wòaʋu agbalẽ la. " 6 Eye le fiazikpui la kple nu gbagbe eneawo titina kple ametsitsiawo titina la, mekpɔ alẽvi aɖe le tsitre ɖi, edze abe ɖe wowui kpɔ ene, eye dzo adre kple ŋku adre li nɛ; ŋku siawo tsi tsitre ɖi na Mawu ƒe gbɔgbɔ adre siwo wodɔ ɖo ɖe anyigba blibo la dzi. 7 Enumake alẽvi la va xɔ agbalẽ la le Ame si bɔbɔ nɔ fiazikpuia dzi la ƒe nuɖusi me.
8 Esi wòxɔ agbalẽa la, nu gbagbe eneawo kple ametsitsi blaeve vɔ eneawo tsyɔ mo anyi ɖe Alẽvi la ŋkume, eye saŋku kple sikakplu siwo yɔ fũu kple dzudzɔdonu ʋeʋĩ la le ametsitsiawo dometɔ ɖe sia ɖe si.
(Dzudzɔdonu ʋeʋĩ la le tsitre ɖi na ame kɔkɔewo ƒe gbedodoɖawo.) 9 Eye wodzi ha yeye le gbɔgblɔm be: "Wòe dze be nàxɔ agbalẽa, eye nàɖe eƒe nutrenuawo ɖa, elabena wowu wò, eye nètsɔ wò ʋu ƒle amewo tso to sia to kple gbegbɔgblɔ sia gbegbɔgblɔ kple ame ƒomevi ɖe sia ɖe kple dukɔ sia dukɔ me na Mawu, 10 eye nèwɔ wo wonye fiaɖuƒe kple nunɔlawo na mía Mawu la, eye woaɖu fia ɖe anyigba la dzi. " 11 Eye mekpɔ mawudɔla gbogbo aɖewo ƒo xlã fiazikpui la kple nu gbagbeawo kpakple ametsitsiawo, eye mese woƒe gbe, eye woƒe xexlẽme nye akpe ewo teƒe akpe ewowo kpakple akpe teƒe akpewo, 12 eye wole gbɔgblɔm kple gbe gã aɖe be: "Alẽvi si wowu la dze, be wòaxɔ ŋusẽ kple kesinɔnu, nunya, ŋutete, bubu, ŋutikɔkɔe kple kafukafu. " 13 Eye mese nuwɔwɔ ɖe sia ɖe si le dziƒo kple anyigba dzi kple anyigba te kple atsiaƒu dzi, kpakple nu siwo katã le wo me la le gbɔgblɔm be: "Ame si bɔbɔ nɔ fiazikpui la dzi kple Alẽvi la tɔ nanye kafukafu, bubu, ŋutikɔkɔe kple ŋusẽ tso mavɔ me yi mavɔ me. " 14 Eye nu gbagbe eneawo gblɔ be: "Amen! " Eye ametsitsiawo tsyɔ mo anyi hede ta agu.
6:1-17
6 Esi mekpɔ Alẽvi la wòɖe nutrenu adreawo dometɔ ɖeka ɖa la, mese nu gbagbe eneawo dometɔ ɖeka gblɔ kple gbe si le abe dziɖegbe ene be: "Va! " 2 Eye kpɔ ɖa, mekpɔ sɔ ɣi aɖe, eye ame si bɔbɔ nɔ edzi la lé dati ɖe asi, eye wotsɔ fiakuku nɛ, eye wòdo go yi ɖale aʋa dzi ɖum be yeawu yeƒe aʋadziɖuɖu la nu.
3 Esi wòɖe nutrenu evelia ɖa la, mese nu gbagbe evelia gblɔ be: "Va! " 4 Eye sɔ bubu aɖe do, ebiã hɛ̃, eye woɖe mɔ na ame si bɔbɔ nɔ edzi la be wòaɖe ŋutifafa ɖa le anyigba dzi, ne amewo nawu wo nɔewo, eye wotsɔ yi gã aɖe nɛ.
5 Esi wòɖe nutrenu etɔ̃lia ɖa la, mese nu gbagbe etɔ̃lia gblɔ be: "Va! "
Eye kpɔ ɖa, mekpɔ sɔ yibɔ aɖe, eye ame si bɔbɔ nɔ edzi la lé nudanu ɖe asi. 6 Mese gbe aɖe abe nu gbagbe eneawo domee wòɖi le ene gblɔ be: "Lu kuart ɖeka naxɔ denario ɖeka, eye ƒo kuart etɔ̃ naxɔ denario ɖeka; eye mègawɔ vɔ̃ aɖeke ami kple wain o. "
7 Esi wòɖe nutrenu enelia ɖa la, mese nu gbagbe enelia ƒe gbe wògblɔ be: "Va! " 8 Eye kpɔ ɖa, mekpɔ sɔ aɖe si fu kpii, eye ame si bɔbɔ nɔ edzi la ŋkɔe nye Ku. Eye Tsiẽƒe le eyome tututu. Eye wona ŋusẽ wo ɖe anyigba ƒe akpa enelia dzi, be woatsɔ yi legbe, dɔwuame, dɔvɔ̃ wuame kple anyigbadzilã wɔadãwo awu amewoe.
9 Esi wòɖe nutrenu atɔ̃lia ɖa la, mekpɔ ame siwo wowu le Mawu ƒe nya la kple ɖase si woɖina ta la ƒe luʋɔwo le vɔsamlekpui la te.
10 Eye wodo ɣli kple gbe gã aɖe le gbɔgblɔm be: "Aƒetɔ Dziɖulagã, kɔkɔetɔ kple nyateƒetɔ, ɣekaɣie nàdrɔ̃ ʋɔnu anyigbadzinɔlawo ahabia hlɔ̃ wo ɖe míaƒe ʋu ta? " 11 Eye wona awu ʋlaya ɣi wo dometɔ ɖe sia ɖe; eye wogblɔ na wo be woalala vie, va se ɖe esime wo hati kluviwo kple wo nɔvi siwo wu ge woala abe ale si wowu woawo hã ene la ƒe xexlẽme nade.
14 Eye dziƒo bú abe agbalẽ aɖe si woŋlɔ́ ene, eye woɖe to sia to kple ƒukpo sia ƒukpo ɖa le wo teƒe. 15 Eye anyigbadzifiawo, dziɖuɖumegãwo, aʋafiagãwo, kesinɔtɔwo, ŋusẽtɔwo, kluviwo kple ablɔɖemewo katã ɣla wo ɖokuiwo ɖe agadowo me kple towo ƒe agakpewo dome. 16 Eye wole gbɔgblɔm na toawo kple agakpeawo be: "Mimu dze mía dzi, eye miɣla mí tso Ame si bɔbɔ nɔ fiazikpuia dzi la ŋkume, kple Alẽvi la ƒe dziku la nu, 17 elabena woƒe dzikuŋkeke gã la ɖo, eye ame kae ate ŋu anɔ te ɖe enu? "
7:1-17
7 Le esia megbe la, mekpɔ mawudɔla ene wole tsitre ɖe anyigba ƒe dzogoe eneawo dzi, eye wolé anyigba ƒe ya eneawo ɖe asi goŋgoŋ, ale be ya aɖeke nagaƒo ɖe anyigba dzi alo ɖe atsiaƒu dzi alo ɖe ati aɖeke dzi o. 2 Eye mekpɔ mawudɔla bubu aɖe wòdo tso ɣedzeƒe le dzi yim, eye Mawu gbagbe la ƒe nutrenu aɖe le esi; eye wòdo ɣli kple gbe gã aɖe ɖo ɖe mawudɔla ene siwo wona ŋusẽ be woawɔ vɔ̃ anyigba kple atsiaƒu la, 3 le gbɔgblɔm be: "Migawɔ vɔ̃ anyigba alo atsiaƒu alo atiawo o, va se ɖe esime míetre mía Mawu ƒe kluviwo ƒe ŋgonu vɔ hafi. " 4 Eye mese ame siwo nu wotre la ƒe xexlẽme, wotre ame akpe alafa ɖeka blaene vɔ ene nu le Israel-viwo ƒe toawo katã me: 5 Le Yuda-toa me la, wotre ame akpe wuieve nu; le Ruben-toa me la, wotre ame akpe wuieve nu; le Gad-toa me la, wotre ame akpe wuieve nu; 6 le Aser-toa me la, wotre ame akpe wuieve nu; le Naftali-toa me la, wotre ame akpe wuieve nu; le Manase-toa me la, wotre ame akpe wuieve nu; 7 le Simeon-toa me la, wotre ame akpe wuieve nu; le Lewi-toa me la, wotre ame akpe wuieve nu; le Isakar-toa me la, wotre ame akpe wuieve nu; 8 le Zebulon-toa me la, wotre ame akpe wuieve nu; le Yosef-toa me la, wotre ame akpe wuieve nu;
le Benyamin-toa me la, wotre ame akpe wuieve nu. 9 Le nu sia megbe la mekpɔ, eye kpɔ ɖa, ameha gã aɖe si ame aɖeke mete ŋu xlẽ o la, tso dukɔ sia dukɔ, to sia to, ame ƒomeviwo katã kple gbegbɔgblɔ sia gbegbɔgblɔ me, le tsitre ɖe fiazikpui la ŋgɔ kple Alẽvi la ŋkume, wodo awu ʋlaya ɣiwo, eye wolé deʋayawo ɖe asi. 10 Eye wole ɣli dom kple gbe gã aɖe le gbɔgblɔm be: "Míaƒe xɔname tso mía Mawu, ame si bɔbɔ nɔ fiazikpui la dzi kple Alẽvi la gbɔ. " 11 Eye mawudɔlawo katã le tsitre ƒo xlã fiazikpui la kple ametsitsiawo kpakple nu gbagbe eneawo, eye wotsyɔ mo anyi ɖe fiazikpui la ŋgɔ hede ta agu na Mawu, 12 le gbɔgblɔm be: "Amen!
Mía Mawu la tɔ nanye kafukafu, ŋutikɔkɔe, nunya, akpedada, bubu, ŋusẽ kple ŋutete tso mavɔ me yi mavɔ me. Amen. "
Eye wògblɔ nam be: "Ame siawoe nye ame siwo do go tso xaxa gã la me, eye wonya woƒe awu ʋlayawo, eye wowɔ wo ɣie le Alẽvi la ƒe ʋu la me. 15 Esia tae wole Mawu ƒe fiazikpuia ŋgɔ ɖo, eye wole subɔsubɔdɔ kɔkɔe wɔm nɛ zã kple keli le eƒe gbedoxɔ la me; eye Ame si bɔbɔ nɔ fiazikpuia dzi la akeke eƒe agbadɔ la ɖe wo dzi. 16 Dɔ magawu wo azɔ o, eye tsikɔ hã magawu wo azɔ o, ɣe kple ŋdɔkutsu magaɖu wo o, 17 elabena Alẽvi si le fiazikpuia gbɔ la, akplɔ wo, eye wòafia mɔ wo ayi agbetsidzidziwo gbɔ. Eye Mawu atutu aɖatsi sia aɖatsi ɖa le woƒe ŋkume. "
8 Esi wòɖe nutrenu adrelia ɖa la, ɖoɖoe zi le dziƒo anɔ abe gaƒoƒo afã ene.
2 Eye mekpɔ mawudɔla adre siwo le tsitre ɖe Mawu ŋkume la, eye wotsɔ kpẽ adre na wo.
3 Mawudɔla bubu aɖe si lé sikadzudzɔdosonu ɖe asi la va tsi tsitre ɖe vɔsamlekpui la xa, eye wotsɔ dzudzɔdonu ʋeʋĩ gbogbo aɖe nɛ be wòado dzudzɔ ɖe sikavɔsamlekpui si le fiazikpuia ŋgɔ la dzi esi wose ame kɔkɔewo ƒe gbedodoɖawo.
4 Eye dzudzɔdonu ʋeʋĩ si le mawudɔla la si me ƒe dzudzɔ kple ame kɔkɔewo ƒe gbedodoɖawo de dzi le Mawu ŋkume. 5 Ke mawudɔla la tsɔ dzudzɔdosonu la enumake, eye wòɖe dzo le vɔsamlekpuia me de eme wòyɔ, eye wòtsɔe ƒu gbe ɖe anyigba dzi.
6 Eye mawudɔla adre, siwo si kpẽ adreawo le la, dzra ɖo be yewoaku kpẽawo. 7 Mawudɔla gbãtɔ ku eƒe kpẽ la. Eye kpetsi kple dzo kpakple ʋu tsaka dza ɖe anyigba dzi; eye anyigba ƒe akpa etɔ̃lia fiã, eye atiwo ƒe akpa etɔ̃lia fiã, eye gbe mumuwo katã fiã. 8 Mawudɔla evelia ku eƒe kpẽ la.
Eye wotsɔ nane si le abe to gã aɖe si le bibim ene la ƒu gbe ɖe atsiaƒu me. Ale atsiaƒu ƒe akpa etɔ̃lia trɔ zu ʋu; 9 eye nu gbagbe siwo le atsiaƒu me la ƒe akpa etɔ̃lia ku, eye tɔdziʋuwo ƒe akpa etɔ̃lia gbã.
10 Mawudɔla etɔ̃lia ku eƒe kpẽ la. Eye ɣletivi gã aɖe si le bibim abe akaɖi ene la ge tso dziƒo, eye wòge dze tɔsisiwo ƒe akpa etɔ̃lia me kple tsidzɔƒewo. 11 Woyɔa ɣletivi la be Gbe Veve.
Eye tsiwo ƒe akpa etɔ̃lia le vevem abe atsa ene, eye tsiawo wu ame geɖewo, elabena tsiawo le vevem.
12 Mawudɔla enelia ku eƒe kpẽ la. Eye woƒo ɣe ƒe akpa etɔ̃lia kple ɣleti ƒe akpa etɔ̃lia kpakple ɣletiviwo ƒe akpa etɔ̃lia, ne woƒe akpa etɔ̃lia nado viviti, eye ŋkeke ƒe akpa etɔ̃lia nagakpɔ kekeli o, eye zã hã nenema ke.
13 Mekpɔ hɔ̃ aɖe wòle dzodzom le yame ʋĩi, eye mese wògblɔ kple gbe gã aɖe be: "Baba, baba, baba na anyigbadzinɔlawo le kpẽ susɔe siwo mawudɔla etɔ̃awo le kuku ge la ta! "
9:1-21
9 Mawudɔla atɔ̃lia ku eƒe kpẽ la. Eye mekpɔ ɣletivi aɖe ge tso dziƒo va dze anyigba, eye wotsɔ aʋlimesafui la nɛ.
2 Eye wòʋu aʋli la nu, eye dzudzɔ tu tso eme abe kpodzo gã aɖe me dzudzɔ ene, eye dzudzɔ la na ɣe do viviti, yame hã do viviti.
3 Eye ʋetsuviwo do tso dzudzɔ la me va anyigba la dzi, eye wona ŋusẽ wo, abe ŋusẽ si tɔgbi le dziɖegbe siwo le anyigba dzi la si ene. 4 Eye wogblɔ na wo be woagawɔ vɔ̃ anyigbadzinu miemie, gbe mumu, alo ati aɖeke o, negbe ame siwo Mawu ƒe nutrenu mele ŋgonu na o la ko. 5 Womeɖe mɔ na ʋetsuviawo be woawu wo o, ke boŋ be woawɔ fu wo vevie ɣleti atɔ̃, eye fu si wowɔ wo la le abe veve si ame sena ne dziɖegbe tee ene. 6 Eye le ŋkeke mawo me la, amewo adi ku, ke womakpɔe akpɔ o, eye adzro wo vevie be yewoaku, gake ku asi le wo gbɔ.
7 Ʋetsuviawo ƒe dzedzeme le abe sɔ siwo wobla akpa na hena aʋawɔwɔ ene; eye nane le ta na wo abe sikafiakukuwo ene, eye woƒe mo le abe amegbetɔwo ƒe mo ene, 8 ke woƒe ɖa le abe nyɔnuwo ƒe ɖa ene. Woƒe aɖuwo le abe dzatawo tɔ ene, 9 eye woƒe akɔtakpoxɔnuwo le abe gayibɔkɔtakpoxɔnuwo ene. Eye woƒe aʋalawo le ɖiɖim abe tasiaɖam siwo sɔwo le hehem yina aʋa la ƒe ɖiɖi ene.
10 Eye asike kple ti le wo si abe dziɖegbewo tɔ ene, eye woƒe asikewo mee woƒe ŋusẽ le be woawɔ nu vevi ameawo ɣleti atɔ̃.
11 Fia le wo nu, eyae nye mawudɔla si le aʋli la nu. Woyɔnɛ le Hebrigbe me be Abadon, ke woyɔnɛ le Helagbe me be Apolion.
12 Fuwɔame ɖeka nu va yi. Kpɔ ɖa!
Fuwɔame eve bubu ava ɖe nu siawo yome. 13 Mawudɔla adelia ku eƒe kpẽ la. Eye mese gbe aɖe tso sikavɔsamlekpui si le Mawu ŋkume la ƒe dzowo me, 14 wògblɔ na mawudɔla adelia si si kpẽ le la be: "Tu ka mawudɔla ene siwo wobla ɖe Frat-tɔsisi gã la to. " 15 Eye wotu ka mawudɔla eneawo, siwo le dzadzraɖoɖi na gaƒoƒo la, ŋkeke la, ɣleti la kple ƒe la, be woawu amewo ƒe akpa etɔ̃lia.
16 Eye sɔdolawo ƒe aʋakɔ la ƒe xexlẽme le akpe blaeve teƒe akpe ewo: Mese woƒe xexlẽme.
17 Ale si mekpɔ sɔawo kple ame siwo bɔbɔ nɔ wo dzi le ŋutega me lae nye esi: Akɔtakpoxɔnu siwo biã abe dzo ene, siwo le blɔ, eye wole abe dzokpe ene la, le wo si, eye sɔawo ƒe ta le abe dzatawo ƒe ta ene, eye dzo, dzudzɔ kple dzokpe do tso woƒe nu me.
18 Wotsɔ fuwɔame etɔ̃ siawo siwo nye dzo kple dzudzɔ kpakple dzokpe si do tso woƒe nu me la wu amewo ƒe akpa etɔ̃lia. 19 Elabena sɔawo ƒe ŋusẽ le woƒe nuwo kple woƒe asikewo me, elabena woƒe asikewo le abe dawo ene, eye ta li na wo, eye esiawoe wotsɔna wɔa vɔ̃ amewoe.
20 Ke ame susɔe siwo fuwɔame siawo mewu o la metrɔ dzi me tso woƒe asinudɔwɔwɔwo me o; womedzudzɔ tadede agu na gbɔgbɔ vɔ̃wo, kple legba siwo wotsɔ sika, klosalo, akɔbli, kpe kple ati wɔ, siwo metea ŋu kpɔa nu alo sea nu alo zɔa azɔli o la o. 21 Eye wometrɔ dzi me tso woƒe amewuwu, woƒe gbɔgbɔyɔyɔ, woƒe gbɔdɔdɔ manɔsenu kple woƒe fififi me o.
10:1-11
10 Eye mekpɔ mawudɔla sesẽ bubu aɖe wòle ɖiɖim tso dziƒo, edo alilikpo, anyieʋɔ le ta nɛ, eƒe mo le abe ɣe ene, eƒe afɔwo le abe dzosɔtiwo ene, 2 eye agbalẽ sue aɖe si woʋu la le esi.
Etsɔ eƒe ɖusifɔ ɖo atsiaƒu dzi, eye wòtsɔ eƒe miafɔ ya ɖo anyigba dzi, 3 eye wòdo ɣli kple gbe sesẽ aɖe abe dzata ƒe gbeɖeɖe ene.
Esi wòdo ɣli la, dziɖegbe adreawo ƒo nu. 4 Esi dziɖegbe adreawo ƒo nu la, medi be maŋlɔe; gake mese gbe aɖe tso dziƒo gblɔ be: "Tre nya siwo dziɖegbe adreawo gblɔ la nu, eye mègaŋlɔ wo o. " 5 Eye mawudɔla si mekpɔ wòle tsitre ɖe atsiaƒu kple anyigba dzi la do eƒe nuɖusi ɖe dziƒo, 6 eye wòtà Ame si le agbe tso mavɔ me yi mavɔ me, ame si wɔ dziƒo kple emenuwo, anyigba kple edzinuwo, kpakple atsiaƒu kple emenuwo la be: "Womagahe ɖe megbe azɔ o. 7 Ke le ŋkeke siwo me mawudɔla adrelia aku eƒe kpẽa la, nya ɣaɣla kɔkɔe, si nye nya nyui si Mawu gblɔ na eya ŋutɔ ƒe kluvi nyagblɔɖilawo la ava eme. "
8 Eye gbe si mese tso dziƒo la gaƒo nu kplim gblɔ be: "Heyi, xɔ agbalẽ si le ʋuʋu le mawudɔla si le tsitre ɖe atsiaƒu kple anyigba dzi la si. " 9 Eye meyi mawudɔla la gbɔ ɖagblɔ nɛ be wòatsɔ agbalẽ sue la nam. Egblɔ nam be: "Xɔe, eye nàɖui, ele veve ge le dɔ me na wò, ke avivi le nu me na wò abe anyitsi ene. " 10 Eye mexɔ agbalẽ sue la le mawudɔla la si ɖu, eye wòvivi le nye nu me abe anyitsi ene, ke esi meɖui vɔ la, enɔ vevem le dɔ me nam.
11 Eye wogblɔ nam be: "Ele be nàgagblɔ nya ɖi ɖe amewo kple dukɔwo kple gbegbɔgblɔwo kpakple fia geɖewo ŋuti. "
11:1-19
11 Eye wotsɔ aɖa aɖe si le abe atizɔti ene la de asi nam hegblɔ be: "Tso nàdzidze Mawu ƒe gbedoxɔa ƒe kɔkɔeƒe la kple vɔsamlekpui la kpakple ame siwo dea ta agu le eme la.
2 Gake ɖe xɔxɔnu si le gbedoxɔa ƒe kɔkɔeƒe la godo ya le eme, mègadzidzee o, elabena wotsɔe na dukɔwo, eye woafanya du kɔkɔe la ɣleti blaene vɔ eve.
3 Eye mana nye ɖasefo eveawo nanɔ akpanya me agblɔ nya ɖi ŋkeke akpe ɖeka alafa eve blaade. " 4 Ame siawoe amiti eveawo kple akaɖiti eveawo le tsitre ɖi na, eye wole tsitre ɖe anyigba ƒe Aƒetɔ la ŋkume.
5 Ne ame aɖe di be yeawɔ nu vevi wo la, dzo dona tso woƒe nu me fiãa woƒe futɔwo. Ne ame aɖe adi be yeawɔ nu vevi wo la, woawu eya hã nenema ke.
6 Ŋusẽ le ame siawo si be woatu dziƒo nu, ale be tsi nagadza le ŋkeke siwo me wole nya gblɔm ɖi la me o, ŋusẽ le wo si hã be woatrɔ tsiwo woazu ʋu, eye woahe fuwɔame ɖe sia ɖe ƒomevi ava anyigba la dzi zi gbɔ zi geɖe ale si wolɔ̃.
7 Ne wowu woƒe ɖaseɖiɖi la nu la, lã wɔadã si do tso aʋli me la awɔ aʋa kpli wo, eye wòaɖu wo dzi ahawu wo. 8 Woƒe kukuawo anɔ du gã, si woyɔ le lododo me be Sodom kple Egipte, afi si wohe woƒe Aƒetɔ hã ɖe ati ŋu le la, ƒe mɔdodo gã la dzi. 9 Eye ame ƒomeviwo, towo kple gbegbɔgblɔwo kple dukɔwo me tɔwo akpɔ woƒe kukuawo ŋkeke etɔ̃ kple afã, eye womaɖe mɔ be woaɖi wo o.
10 Eye anyigbadzinɔlawo kpɔ dzidzɔ hetso aseye le woƒe kua ŋuti, eye woɖo nunana ɖe wo nɔewo, elabena nyagblɔɖila eve siawo wɔ fu wo ŋutɔ. 11 Le ŋkeke etɔ̃ kple afã la megbe la, agbegbɔgbɔ tso Mawu gbɔ ge ɖe wo me, eye wotso ɖe woƒe afɔwo dzi, ale vɔvɔ̃ gã aɖe ɖo ame siwo kpɔ wo la. 12 Eye wose gbe gã aɖe tso dziƒo wògblɔ na wo be: "Miva afii. " Eye wole alilikpo me yi dziƒo, eye woƒe futɔwo kpɔ wo.
14 Fuwɔame evelia nu va yi. Kpɔ ɖa! Fuwɔame etɔ̃lia gbɔna kaba.
Eye gbe gãwo ɖi le dziƒo le gbɔgblɔm be: "Xexemefiaɖuƒe la trɔ zu mía Aƒetɔ kple eƒe Kristo la ƒe Fiaɖuƒe, eye aɖu fia tso mavɔ me yi mavɔ me. " 16 Eye ametsitsi blaeve vɔ ene siwo bɔbɔ nɔ woƒe fiazikpuiwo dzi le Mawu ŋkume la tsyɔ mo anyi, eye wode ta agu na Mawu, 17 le gbɔgblɔm be: "Míeda akpe na wò, Yehowa Mawu, Ŋusẽkatãtɔ, ame si li, eye wònɔ anyi, elabena èxɔ wò ŋusẽ gã la, eye nèdze fiaɖuɖu gɔme. 18 Ke dukɔwo do dɔmedzoe, eye wò ŋutɔ nèɖe wò dziku ɖe go, eye ɣeyiɣi ɖoɖi la de be woadrɔ̃ ʋɔnu ame kukuwo, eye nàɖo eteƒe na wò kluvi nyagblɔɖilawo kple ame kɔkɔewo kpakple ame siwo vɔ̃a wò ŋkɔ la, ame tsɛwo kple ame ŋkutawo siaa, eye nàtsrɔ̃ ame siwo le anyigba la gblẽm. " 19 Eye woʋu Mawu ƒe gbedoxɔ ƒe kɔkɔeƒe si le dziƒo la, eye wokpɔ eƒe nubablaɖaka la le eƒe gbedoxɔ ƒe kɔkɔeƒe la. Eye dzi ke dzo, gbeɖiɖiwo ɖi, dzi ɖe gbe, anyigba ʋuʋu, eye kpetsi gã aɖe dza.
12:1-17
12 Eyome wokpɔ dzesi gã aɖe le dziƒo: Nyɔnu aɖe do ɣe, ɣleti le eƒe afɔ te, eye fiakuku si wotsɔ ɣletivi wuieve wɔ la le eta, 2 eye fu le eƒo. Ele ku lém hele ɣli dom le veve si sem wòle la ta. 3 Wokpɔ dzesi bubu aɖe le dziƒo.
Kpɔ ɖa, ʋɔ driba hɛ̃ gã aɖee nye esi, ta adre kple dzo ewo li nɛ, eye fiakuku adre le eƒe tawo; 4 eye eƒe asike he dziƒoɣletiviwo ƒe akpa etɔ̃lia, eye wòtsɔ wo ƒu gbe ɖe anyigba.
Eye ʋɔ driba la le tsitre ɖe nyɔnu si le vi dzi ge la ŋkume, be ne edzi via ko la, yeatsɔ ɖevia ami.
5 Eye nyɔnua dzi ŋutsuvi, ame si atsɔ gatikplɔ akplɔ dukɔwo katã. Ale wokɔ via enumake yi Mawu kple eƒe fiazikpui la gbɔ. 6 Eye nyɔnu la si yi gbedzi, afi si Mawu dzra teƒe ɖo ɖi nɛ le, eye wonyii le afi ma ŋkeke akpe ɖeka alafa eve blaade.
7 Eye aʋa dzɔ le dziƒo: Mikael kple eƒe dɔlawo wɔ aʋa kple ʋɔ driba la, eye ʋɔ driba la kple eƒe dɔlawo wɔ aʋa kpli wo, 8 gake womeɖu dzi o, eye womegakpɔ teƒe aɖeke hã na wo le dziƒo o.
9 Eya ta wotsɔ ʋɔ driba gã, si nye da xoxo la, si woyɔna be Abosam kple Satana, ame si le anyigbadzinɔlawo katã blem la, ƒu gbe; wotsɔe ƒu gbe ɖe anyigba, eye wotsɔ eƒe dɔlawo hã ƒu gbe kpe ɖe eŋu.
10 Eye mese gbe gã aɖe tso dziƒo wògblɔ be: "Azɔ mía Mawu ƒe xɔname kple ŋusẽ kple Fiaɖuƒe kpakple eƒe Kristo ƒe dziɖuɖu ƒe ŋusẽ la va ɖo, elabena wotsɔ mía nɔviwo nu tsola, ame si tsoa wo nu zã kple keli le mía Mawu ŋkume la, ƒu gbe! 11 Eye woɖu edzi le Alẽvi la ƒe ʋu kple woƒe ɖaseɖiɖi ƒe nya la ta, eye esi wodze ŋgɔ ku gɔ̃ hã la, wolɔ̃ faa be yewoabu yewoƒe luʋɔ.
12 Eya ta dzi nedzɔ mi, mi dziƒowo kple mi ame siwo le wo me la! Baba na anyigba kple atsiaƒu, elabena Abosam ɖi va mia gbɔ, eye dzi le ekum vevie, elabena enyae be ɣeyiɣi vi aɖe koe susɔ na ye. "
13 Ke esi ʋɔ driba la kpɔ be wotsɔ ye ƒu gbe ɖe anyigba la, eti nyɔnu si dzi ŋutsuvi la yome.
14 Ke wotsɔ hɔ̃ gã la ƒe aʋala eveawo na nyɔnu la, ne wòadzo ayi enɔƒe le gbedzi; afi mae wonyii le ɣeyiɣi kple ɣeyiɣiwo kpakple ɣeyiɣi afã le adzɔge tso da la gbɔ.
15 Eye da la tu tsi si le sisim abe tɔsisi ene tso eƒe nu me ɖo ɖe nyɔnu la yome, ne tsi la nalée. 16 Gake anyigba va xɔ na nyɔnu la, eye anyigba ke nu no tsi si ʋɔ driba la tu tso eƒe nu me la.
17 Eya ta dzi ku ʋɔ driba la ɖe nyɔnu la ŋu, eye wòdzo yi aʋa wɔ ge kple nyɔnu la ƒe dzidzimevi susɔe siwo léa Mawu ƒe sewo me ɖe asi, eye wode dɔ asi na wo be woaɖi ɖase le Yesu ŋuti la.
13:1-18
13 Eye ʋɔ driba la tɔ ɖe ƒutake la dzi. Eyome mekpɔ lã wɔadã aɖe wòle dodom tso atsiaƒu me, dzo ewo kple ta adre li nɛ, fiakuku ewo le eƒe dzoawo dzi, eye busuŋkɔwo le eƒe taawo ŋu. 2 Lã wɔadã si mekpɔ la le abe lãklẽ ene, gake eƒe afɔwo le abe sisiblisi tɔwo ene, eye eƒe nu le abe dzata ƒe nu ene. Eye ʋɔ driba la tsɔ eƒe ŋutete, fiazikpui kple ŋusẽ gã na lã la.
3 Eye eƒe tawo dometɔ ɖeka dze abe ɖe wode kubi eŋu ene, ke eƒe kubi la ku nɛ, eye anyigbadzinɔlawo katã ƒe mo wɔ yaa, eye wodze lã la yome. 4 Wode ta agu na ʋɔ driba la, elabena etsɔ eƒe ŋusẽ na lã wɔadã la, eye wode ta agu na lã wɔadã la gblɔ be: "Ame kae le abe lã wɔadã la ene, eye ame kae ate ŋu awɔ aʋa kplii? " 5 Eye wotsɔ nu, si gblɔa nya gã nya gãwo kple busunyawo la nɛ, eye wona ŋusẽe be wòawɔ dɔ ɣleti blaene vɔ eve. 6 Eke nu gblɔ busunyawo ɖe Mawu, eƒe ŋkɔ kple eƒe nɔƒe kpakple ame siwo le dziƒo ŋu.
7 Eye woɖe mɔ nɛ be wòawɔ aʋa kple ame kɔkɔewo ahaɖu wo dzi, eye wona ŋusẽe ɖe to sia to kple ame ɖe sia ɖe ƒomevi kple gbegbɔgblɔ sia gbegbɔgblɔ kpakple dukɔ sia dukɔ dzi. 8 Eye anyigbadzinɔlawo katã ade ta agu nɛ.
Womeŋlɔ wo dometɔ aɖeke ƒe ŋkɔ ɖe Alẽvi si wowu la ƒe agbegbalẽ si li tso xexea ƒe gɔmeɖoanyiɣi la me o. 9 Ame si to li na la, nesee. 10 Ne aboyo mee wòle be ame aɖe nayi la, ayi aboyo me.
Ne ame aɖe wu ame kple yi la, woawu eya hã kple yi.
11 Mekpɔ lã wɔadã bubu aɖe wòle dodom tso anyigba me, eye dzo eve le eta abe alẽvi tɔ ene, ke ede asi nuƒoƒo me abe ʋɔ driba ene.
12 Eye wòwɔ lã wɔadã gbãtɔ la ƒe ŋusẽwo katã ŋu dɔ le eƒe ŋkume. Eye wòna anyigba kple edzinɔlawo de ta agu na lã wɔadã gbãtɔ si ƒe kubi ku nɛ la.
13 Ewɔ dzesi gãwo, eye wòna dzo gɔ̃ hã ge tso dziƒo va dze anyigba dzi le amegbetɔwo ŋkume.
14 Eye wòflua anyigbadzinɔlawo to dzesi siwo woɖe mɔ nɛ be wòawɔ le lã wɔadã la ŋkume la me, eye wògblɔna na ame siwo le anyigba la dzi hã be woawɔ lã wɔadã si ŋu wotsɔ yi de abii, eye wògagbɔ agbe la, ƒe legba.
15 Eye woɖe mɔ nɛ be wòade gbɔgbɔ lã wɔadã la ƒe legba la me, ne lã wɔadã la ƒe legba la naƒo nu, eye wòana woawu ame siwo katã gbe be yewomade ta agu na lã wɔadã la ƒe legbaa o la.
16 Eye wòzi amewo katã, ɖeviwo kple tsitsiawo, kesinɔtɔwo kple ame dahewo, ablɔɖemewo kple kluviwo dzi be woaxɔ dzesi ɖe woƒe nuɖusi alo woƒe ŋgonu, 17 eye be ame aɖeke nagate ŋu aƒle nu alo adzra nu o, negbe ame si ŋu dzesi, si nye lã wɔadã la ƒe ŋkɔ alo xexlẽdzesi si le tsitre ɖi na eƒe ŋkɔ, le la ko.
18 Afi siae nunya hiã le: Ame si sea nu gɔme la, nebu lã wɔadã la ƒe xexlẽdzesia kpɔ, elabena ame ƒe xexlẽdzesi wònye; eye eƒe xexlẽdzesie nye alafa ade blaade vɔ ade.
14:1-20
14 Mekpɔ Alẽvi la le tsitre ɖe Zion To la dzi, eye ame akpe alafa ɖeka blaene vɔ ene, siwo ƒe ŋgonu woŋlɔ eƒe ŋkɔ kple Fofoa ƒe ŋkɔ ɖo la, le eŋu.
2 Eye mese gbe aɖe tso dziƒo abe tsi geɖewo ƒe gbeɖiɖi ene, abe dziɖegbe sesẽ ƒe ɖiɖi ene; eye gbe si mese la le abe hadzilawoe le saŋku ƒom ɖe ha dzi ene.
3 Eye wole ha aɖe si ɖi ha yeye dzim le fiazikpui la ŋgɔ kple nu gbagbe eneawo kpakple ametsitsiawo ŋkume, eye ame aɖeke mete ŋu srɔ̃ ha la o, negbe ame akpe alafa ɖeka blaene vɔ ene, siwo woƒle tso anyigba dzi la ko.
4 Ame siawo meƒo ɖi wo ɖokuiwo kple nyɔnuwo o; le nyateƒe me la, wole abe ɖetugbui leaƒewo ene.
Ame siawoe dzea Alẽvi la yome yia afi sia afi si wòyina.
Woƒle ame siawo tso amegbetɔwo dome be woanye kutsetse gbãtɔ na Mawu kple Alẽvi la, 5 eye womekpɔ aʋatsokaka aɖeke le woƒe nu me o; mokaka mele wo ŋu o.
6 Eye mekpɔ mawudɔla bubu aɖe wòle dzodzom le yame, eye nya nyui mavɔ aɖe le esi wòagblɔ na ame siwo le anyigba dzi, kple dukɔ sia dukɔ kple to sia to kple gbegbɔgblɔ sia gbegbɔgblɔ kpakple ame ɖe sia ɖe ƒomevi. 7 Eye wòle gbɔgblɔm kple gbe gã aɖe be: "Mivɔ̃ Mawu, eye mitsɔ ŋutikɔkɔe nɛ, elabena eƒe ʋɔnudrɔ̃gaƒoƒo la ɖo, eye mide ta agu na Ame si wɔ dziƒo kple anyigba kple atsiaƒu kple tsidzɔƒewo. "
8 Mawudɔla bubu aɖe, si nye evelia, dze eyome le gbɔgblɔm be: "Emu loo!
Babilon Gã la mu, eya si na dukɔwo katã no eƒe ahasiwɔwɔ ƒe dzodzro sesẽ ƒe wain la! " 9 Mawudɔla bubu aɖe, si nye etɔ̃lia, dze wo yome hele gbɔgblɔm kple gbe gã aɖe be: "Ne ame aɖe de ta agu na lã wɔadã la kple eƒe legba la, eye wòxɔ dzesi ɖe eƒe ŋgonu alo ɖe eƒe asi ŋu la, 10 ano Mawu ƒe dziku ƒe wain si wometɔ tsii o, si wokɔ ɖe Eƒe dɔmedzoekplu me la hã ƒe ɖe, eye woatsɔ dzo kple dzokpe awɔ fui vevie le mawudɔla kɔkɔewo ŋkume kple Alẽvi la ŋkume. 11 Eye woƒe fuwɔame ƒe dzudzɔ la anɔ tutum yi dzi tegbetegbe. Ame siwo dea ta agu na lã wɔadã la kple eƒe legba la kpakple ame sia ame si xɔa eƒe ŋkɔ ƒe dzesi la, makpɔ gbɔɖeme o zã kple keli.
12 Afi siae ame kɔkɔewo ƒe dzidodo hiã le, ame siwo léa Mawu ƒe sewo kple Yesu dzi xɔse me ɖe asi. "
13 Eye mese gbe aɖe tso dziƒo wògblɔ be, "Ŋlɔ bena: Dzidzɔtɔwoe nye ame siwo ku le Aƒetɔ la me tso fifia dzi. Ɛ̃, gbɔgbɔ la gblɔ be, mina woagbɔ ɖe eme tso woƒe agbagbadzedzewo me, elabena woƒe dɔwɔwɔwo dze wo yome enumake. "
14 Eye mekpɔ alilikpo ɣi aɖe, eye ame si le abe amegbetɔvi ene la bɔbɔ nɔ alilikpo la dzi, sikafiakuku le ta nɛ, eye hɛ gobɛ ɖaɖɛ aɖe le esi.
15 Mawudɔla bubu aɖe do tso gbedoxɔ la ƒe kɔkɔeƒe la, eye wòdo ɣli kple gbe gã aɖe ɖo ɖe ame si bɔbɔ nɔ alilikpo la dzi be: "Do wò hɛ gobɛ la ɖa nàŋe nu, elabena gaƒoƒo la de be woaŋe nu, elabena anyigbadzinukuwo ɖi keŋkeŋ. " 16 Eye ame si bɔbɔ nɔ alilikpo la dzi la do eƒe hɛ gobɛ la ɖe anyigba dzi, eye wòŋe anyigbadzinukuwo.
17 Mawudɔla bubu aɖe gado tso gbedoxɔ la ƒe kɔkɔeƒe si le dziƒo, eye hɛ gobɛ ɖaɖɛ le eya hã si.
18 Mawudɔla bubu aɖe, si kpɔ ŋusẽ ɖe dzo dzi la, do tso vɔsamlekpui la me. Edo ɣli kple gbe gã aɖe ɖo ɖe ame si si hɛ gobɛ ɖaɖɛa le la be: "Do wò hɛ gobɛ ɖaɖɛ la ɖa nàtso anyigbadziwainka la ƒe kpowo, elabena eƒe tsetseawo ɖi. " 19 Eye mawudɔla la do eƒe hɛ gobɛ la ɖe anyigba dzi, eye wòtso anyigbadziwainka la tsɔ ƒu gbe ɖe Mawu ƒe dziku ƒe wainfiãnu gã la me.
20 Eye wofanya waintsetse si le wainfiãnu la me le dua godo, ʋu do le wainfiãnu la me eye wòɖɔ va ɖo keke sɔwo ƒe numegawo ŋuti ke, eye wòde stadio akpe ɖeka alafa ade.
15:1-8
15 Megakpɔ dzesi gã bubu aɖe le dziƒo si wɔ nuku ale gbegbe: eyae nye mawudɔla adre siwo si fuwɔame adreawo le. Fuwɔame siawoe nye mamlɛtɔwo, elabena woawo dzie woato ahe Mawu ƒe dɔmedzoe la ava nuwuwu.
2 Eye mekpɔ nane si ɖi ahuhɔ̃etsiaƒu, si wotsɔ dzo tsaka, kple ame siwo ɖu lã wɔadã la kple eƒe legba la kpakple xexlẽdzesi si tsi tsitre ɖi na eƒe ŋkɔ la dzi, wole tsitre ɖe ahuhɔ̃etsiaƒu la gbɔ, eye Mawu ƒe saŋkuwo le wo si.
3 Eye wole Mose, Mawu ƒe kluvi la, ƒe ha kple Alẽvi la ƒe ha dzim le gbɔgblɔm be: "Yehowa Mawu, Ŋusẽkatãtɔ, wò dɔwɔwɔwo lolo eye wowɔ nuku loo!
Fia mavɔmavɔtɔ, wò mɔwo le dzɔdzɔe, eye wonye nyateƒe. 4 Yehowa, ame kae mavɔ̃ wò o, eye ame kae makafu wò ŋkɔ la o? Elabena wò ɖeɖe koe nye nuteƒewɔla!
5 Le nu sia megbe la, mekpɔ woʋu ɖaseɖigbadɔ la ƒe kɔkɔeƒe la le dziƒo, 6 eye mawudɔla adre siwo si fuwɔame adreawo le la do tso kɔkɔeƒe la, eye wodo aklalawu dzadzɛ si le dzo dam, eye wotsɔ sikanudziblanuwo bla akɔta.
7 Eye nu gbagbe eneawo dometɔ ɖeka tsɔ sikakplu adre siwo Mawu, ame si le agbe tso mavɔ me yi mavɔ me, ƒe dɔmedzoe yɔ taŋ la na mawudɔla adreawo.
8 Eye dzudzɔ yɔ kɔkɔeƒe la taŋ, le Mawu ƒe ŋutikɔkɔe kple eƒe ŋusẽ la ta, eye ame aɖeke mete ŋu ge ɖe kɔkɔeƒe la o va se ɖe esime mawudɔla adreawo ƒe fuwɔame adreawo wu enu.
16:1-21
16 Eye mese gbe gã aɖe tso kɔkɔeƒe la wògblɔ na mawudɔla adreawo be: "Miyi ne miatrɔ nu siwo le Mawu ƒe dɔmedzoekplu adreawo me la kɔ ɖe anyigba dzi. "
2 Mawudɔla gbãtɔ yi ɖatrɔ nu si le eƒe kplua me la kɔ ɖe anyigba dzi. Eye ame siwo ŋu lã wɔadã la ƒe dzesi le, eye wole ta dem agu na eƒe legba la dze abi vɔ̃.
3 Mawudɔla evelia trɔ nu si le eƒe kplua me la kɔ ɖe atsiaƒu me. Eye wòtrɔ zu abe ame kuku ƒe ʋu ene, eye nu gbagbe siwo katã le atsiaƒua me la ku.
Eye wotrɔ zu ʋu. 5 Eye mese mawudɔla si kpɔ ŋusẽ ɖe tsiawo dzi la gblɔ be: "Wò, Ame si li, eye nènɔ anyi, wò, Nuteƒewɔla la, èle dzɔdzɔe, le esi nèdrɔ̃ ʋɔnu alea ta, 6 esi wokɔ ame kɔkɔewo kple nyagblɔɖilawo ƒe ʋu ɖe anyi ta la, ètsɔ ʋu na wo be woano; eye wodze nɛ hã. " 7 Eye mese vɔsamlekpui la gblɔ be: "Ɛ̃, Yehowa Mawu, Ŋusẽkatãtɔ, wò ʋɔnudɔdrɔ̃wo le eteƒe hele dzɔdzɔe. "
8 Mawudɔla enelia trɔ nu si le eƒe kplua me la kɔ ɖe ɣe dzi, eye woɖe mɔ na ɣe be wòafiã ameawo. 9 Eye dzoxɔxɔ gã aɖe ɖu ameawo, gake wogblɔ busunyawo ɖe Mawu, ame si kpɔ ŋusẽ ɖe fuwɔame siawo dzi la ƒe ŋkɔ ŋu, eye wometrɔ dzi me, ne woatsɔ ŋutikɔkɔe anɛ o.
10 Mawudɔla atɔ̃lia trɔ nu si le eƒe kplua me la kɔ ɖe lã wɔadã la ƒe fiazikpui dzi. Eye eƒe fiaɖuƒe do viviti, eye amewo te aɖukliɖuɖu le woƒe vevesese la ta, 11 gake wogblɔ busunyawo ɖe dziƒo Mawu la ŋu le woƒe veveseseawo kple woƒe abiawo ta, eye wometrɔ dzi me tso woƒe dɔwɔwɔwo me o.
12 Mawudɔla adelia trɔ nu si le eƒe kplua me la kɔ ɖe Frat-tɔsisi gã la dzi, eye emetsi la mie, ne woadzra mɔ dzi ɖo na fia siwo tso ɣedzeƒe la.
13 Eye mekpɔ gbɔgbɔmenya makɔmakɔ etɔ̃ siwo le abe akpɔkplɔwo ene la, do tso ʋɔ driba la ƒe nu me kple lã wɔadã la ƒe nu me kpakple aʋatsonyagblɔɖila la ƒe nu me. 14 Le nyateƒe me la, wonye nya siwo tso gbɔgbɔ vɔ̃wo gbɔ, eye wowɔa dzesiwo, eye woyia anyigba blibo la dzi fiawo gbɔ be woaƒo wo nu ƒu hena Mawu Ŋusẽkatãtɔ la ƒe ŋkeke gã la ƒe aʋawɔwɔ.
15 "Kpɔ ɖa! Megbɔna abe fiafitɔ ene. Dzidzɔtɔe nye ame si nɔa ŋudzɔ, eye wòdzraa eƒe awudziwuiwo ɖo be wòagazɔ amama, eye amewo nakpɔ eƒe ŋukpeƒe o. "
16 Eye woƒo wo nu ƒu ɖe teƒe si woyɔna le Hebrigbe me be, Armagedon.
17 Mawudɔla adrelia trɔ nu si le eƒe kplua me la kɔ ɖe yame. Eye gbe gã aɖe ɖi tso fiazikpui la gbɔ le kɔkɔeƒe la le gbɔgblɔm be: "Wowu enu! " 18 Eye dzi le dzo kem, gbeɖiɖi sesẽwo ɖi, dzi ɖe gbe, eye anyigba de asi ʋuʋu me sesĩe.
Anyigba meʋuʋu sesĩe hede didiƒe nenema gbegbe kpɔ tso esime wowɔ amegbetɔ ɖe anyigba dzi o.
20 Azɔ hã, ƒukpowo katã sí, eye womegakpɔ towo o.
21 Eye kpetsi gã siwo dometɔ ɖe sia ɖe ƒe kpekpeme anɔ talento ɖeka la, dza tso dziƒo ɖe ameawo dzi, eye ameawo gblɔ busunya ɖe Mawu ŋu le fu si kpetsi la wɔ wo la ta, elabena eƒe fuwɔame la nu sẽ wu gbɔgblɔ.
17:1-18
17 Eye mawudɔla adre, siwo si kplu adreawo le la, dometɔ ɖeka va gblɔ nam be: "Va mafia gbolo gã si bɔbɔ nɔ tsi geɖewo dzi la ƒe ʋɔnudɔdrɔ̃ wò, 2 anyigbadzifiawo wɔ ahasi kplii, eye anyigbadzinɔlawo no eƒe ahasiwɔwɔ ƒe wain la mu. " 3 Eye wòkɔm le gbɔgbɔ la ƒe ŋusẽ me yi gbedzi.
Eye mekpɔ nyɔnu aɖe wòbɔbɔ nɔ lã wɔadã aɖe si biã helĩhelĩ, si ŋuti yɔ fũu kple busuŋkɔwo, eye ta adre kple dzo ewo li nɛ, la dzi. 4 Eye nyɔnu la do aɖabɛwu kple awu dzĩ, eye wòtsɔ sika kple kpe xɔasiwo kple dzonuwo ɖo atsyɔ̃ na eɖokui, eye wòlé sikakplu aɖe si yɔ taŋ kple ŋunyɔnuwo kpakple nu makɔmakɔ siwo wòkpɔ tso eƒe ahasiwɔwɔ me la ɖe asi. 5 Eye woŋlɔ ŋkɔ aɖe, si nye nya ɣaɣla, ɖe eƒe ŋgonu be: "Babilon Gã la, gbolowo kple anyigbadziŋunyɔnuwo dada. " 6 Eye mekpɔ be nyɔnu la mu ame kɔkɔewo ƒe ʋu kple Yesu ƒe ɖasefowo ƒe ʋu.
Esi mekpɔe la, ewɔ moyaa nam ŋutɔ.
7 Eye mawudɔla la biam be: "Nu ka tae wòwɔ moyaa na wò ɖo?
Magblɔ nyɔnu la kple lã wɔadã si dzi wòbɔbɔ nɔ, si si ta adreawo kple dzo ewoawo le la, ŋuti nya ɣaɣla la na wò: 8 Lã wɔadã si nèkpɔ la nɔ anyi kpɔ, gake megali o, ado tso aʋli me, eye wòayi ɖe tsɔtsrɔ̃ me. Eye anyigbadzinɔla siwo ƒe ŋkɔwo womeŋlɔ ɖe agbegbalẽ si li tso xexea ƒe gɔmeɖoanyiɣi la me o la, ƒe mo awɔ yaa ne wokpɔ ale si lã wɔadã la nɔ anyi kpɔ, ke megali o, eye wògado la.
9 "Esia hiã susu si me nunya le: Ta adreawo le tsitre ɖi na to adre, siwo dzi nyɔnu la bɔbɔ nɔ anyi ɖo.
10 Eye wonye fia adre: Atɔ̃ dze anyi, ɖeka li, mamlɛtɔ la meva ɖo haɖe o; ke ne eva ɖo la, anɔ anyi ɣeyiɣi vi aɖe ko.
11 Eye lã wɔadã si nɔ anyi kpɔ, gake megali o lae nye fia enyilia, ke fia adreawo mee wòdo tso, eye wòyina ɖe tsɔtsrɔ̃ me.
12 "Eye dzo ewo siwo nèkpɔ la le tsitre ɖi na fia ewo, siwo mexɔ fiaɖuƒe haɖe o, ke woana ŋusẽ wo woanye fiawo kpe ɖe lã wɔadã la ŋu gaƒoƒo ɖeka.
13 Taɖodzinu ɖekae le wo si, eya ta wotsɔ woƒe ŋutete kple ŋusẽ na lã wɔadã la.
14 Woawɔ aʋa kple Alẽvi la, gake esi wònye aƒetɔwo ƒe Aƒetɔ kple fiawo ƒe Fiae Alẽvi la nye ta la, aɖu wo dzi. Eye ame siwo kpe ɖe eŋu, siwo nye ame yɔyɔwo kple ame tiatiawo kple nuteƒewɔlawo la hã aɖu wo dzi. "
15 Eye wògblɔ nam be: "Tsi siwo nèkpɔ, siwo dzi gbolo la bɔbɔ nɔ la, le tsitre ɖi na amewo kple amehawo kple dukɔwo kpakple gbegbɔgblɔwo.
16 Eye dzo ewo siwo nèkpɔ kple lã wɔadã la, woawo alé fu gbolo la, woagblẽe aɖe amae, aɖu eƒe ŋutilã, eye woatɔ dzoe wòafiã keŋkeŋ. 17 Elabena Mawu tsɔe de woƒe dzi me be woawɔ nu si yeɖo ɖe tame la dzi, si nye be woawɔ woƒe tameɖoɖo ɖeka la dzi, be woatsɔ woƒe fiaɖuƒe ana lã wɔadã la, va se ɖe esime Mawu ƒe nyawo nava eme.
18 Eye nyɔnu si nèkpɔ la, le tsitre ɖi na du gã, si ƒe fiaɖuƒe kpɔ ŋusẽ ɖe anyigbadzifiawo dzi la. "
18:1-24
18 Le nu sia megbe la, mekpɔ mawudɔla bubu aɖe wòle ɖiɖim tso dziƒo, eye ŋusẽ gã le esi, eƒe ŋutikɔkɔe na anyigba la dzi klẽ.
2 Eye wòdo ɣli kple gbe sesẽ aɖe gblɔ be: "Emu loo! Babilon Gã la mu, eye wòzu gbɔgbɔ vɔ̃wo kple gbɔgbɔ makɔmakɔwo katã kpakple xe makɔmakɔ siwo wotsri la katã ƒe nɔƒe! 3 Elabena dukɔwo katã no eƒe ahasiwɔwɔ ƒe dzodzro sesẽ ƒe wain la mu, eye anyigbadzifiawo wɔ ahasi kplii, eye anyigbadzisitsalawo zu kesinɔtɔwo le eƒe agbeɖuɖu vivivo la ƒe ŋusẽ ŋuti. " 4 Eye mese gbe bubu aɖe tso dziƒo wògblɔ be: "Nye dukɔ, mido go le eme, ne miedi be yewoakpɔ gome kplii le eƒe nu vɔ̃wo me o, eye ne miedi be yewoaxɔ eƒe fuwɔamewo ƒe ɖeke o. 5 Elabena eƒe nu vɔ̃wo li kɔ yi ɖatɔ keke dziƒo ke, eye Mawu ɖo ŋku eƒe nu madzɔmadzɔ wɔwɔwo dzi.
6 Miɖo eteƒe nɛ abe ale si wòwɔ amewo ene, ɛ̃, miɖo nu si wòwɔ la teƒe nɛ zi gbɔ zi eve; kplu si me wòtɔtɔ nu le la, mitɔtɔ nu teƒe eve nu ɖe eme nɛ. 7 Ale si nu wòdo eɖokui ɖe dzi heɖu agbe vivivoe la, miwɔ fui, eye mina wòaxa nu nenema ke.
Elabena ele gbɔgblɔm le eƒe dzi me be: ‘Mebɔbɔ nɔ anyi abe fianyɔnu ene, nyemenye ahosi o, eye nyemaxa nu akpɔ o.’ 8 Esia tae le ŋkeke ɖeka dzi la, fuwɔame siwo nye ku, nuxaxa kple dɔwuame ava edzi, eye woatɔ dzoe wòafiã keŋkeŋ, elabena Yehowa Mawu, ame si drɔ̃ ʋɔnui la, ŋusẽtɔ wònye.
9 "Eye ne anyigbadzifia siwo wɔ ahasi kplii heɖu agbe kplii ŋumakpemakpee la kpɔ eƒe bibi ƒe dzudzɔa la, woafa avi, eye woaxa nu vevie le eŋuti. 10 Woanɔ adzɔge ke le vɔvɔ̃ na eƒe fuwɔame la ta agblɔ be: ‘Baba na wò, baba na wò, wò, du gã, Babilon, wò, du sesẽ, elabena wò ʋɔnudɔdrɔ̃ va ɖo le gaƒoƒo ɖeka me!’ 11 "Eye anyigbadzisitsalawo hã le avi fam hele nu xam ɖe eta, elabena ame aɖeke megali aƒle woƒe adzɔnuwo katã azɔ o, 12 adzɔnu siawoe nye sika, klosalo, kpe xɔasiwo, dzonuwo, aklala biɖibiɖi, avɔ hẽ, seda kple avɔ dzĩ, kpakple nu sia nu si wotsɔ ati ʋeʋĩ kpa kple nu sia nu si wotsɔ nyiɖu kpa kpakple nu sia nu si wotsɔ ati xɔasi, akɔbli, gayibɔ kple kpe fufu xɔasi wɔ; 13 kple nu ʋeʋĩ si woyɔna be sinamɔn kple ataku, atike ʋeʋĩ, ami ʋeʋĩ, lifi, wain, ami, wɔ memee, lu, nyiwo, alẽwo, sɔwo, tasiaɖamwo, kluviwo kple amewo ƒe agbe.
14 Ɛ̃, kutsetse nyui si dzroa wò la dzo le gbɔwò, eye wò nu viviwo kple atsyɔ̃ɖonuwo katã bu ɖe wò vĩi, eye womagakpɔ wo akpɔ gbeɖe o.
15 "Asitsala siwo dzraa nu siawo, siwo to eya amea dzi zu kesinɔtɔwo la, atɔ ɖe adzɔge ke le vɔvɔ̃ na eƒe fuwɔame la ta, eye woafa avi ahafa konyi 16 agblɔ be: ‘Baba na wò, baba na wò, wò du gã, si do aklala biɖibiɖi wu kple awu hẽ kple awu dzĩ, eye nètsɔ sikanuwo kple kpe xɔasiwo kpakple dzonuwo ɖo atsyɔ̃ na ɖokuiwò fũu, 17 elabena le gaƒoƒo ɖeka me wogblẽ kesinɔnu gbogbo siawo dome!’
"Eye tɔdziʋukula ɖe sia ɖe kple ame sia ame si ɖoa ʋu toa tɔ dzi, kple ƒudzidɔwɔlawo kple ame siwo katã kpɔa woƒe abolo tso ƒudzidɔwɔwɔ me la le tsitre ɖe adzɔge ke, 18 eye esi wokpɔ eƒe bibi ƒe dzudzɔa la, wodo ɣli gblɔ be: ‘Du kae le abe du gã la ene?’ 19 Eye wolɔ ke kɔ ɖe tame, le ɣli dom le avi fam hele konyi fam le gbɔgblɔm be: ‘Baba na wò, baba na wò, wò du gã, si me ame siwo katã si tɔdziʋu le le atsiaƒu dzi to zu kesinɔtɔwo le wò kesinɔtɔnyenye ta, elabena wotsrɔ̃ wò le gaƒoƒo ɖeka me!’ 20 "O dziƒo, dzi nedzɔ wò le eta, dzi nedzɔ mi ame kɔkɔewo kple mi apostolowo kpakple mi nyagblɔɖilawo hã, elabena Mawu drɔ̃ ʋɔnui na mi! "
21 Eye mawudɔla sesẽ aɖe kɔ kpe aɖe, si le abe té gã aɖe ene tsɔ ƒu gbe ɖe atsiaƒu me gblɔ be: "Aleae woatsɔ Babilon, si nye du gã la, axlã ɖe anyi sesĩe zi ɖekae nye esi, eye womagakpɔe gbeɖegbeɖe o.
Eye womagakpɔ aɖaŋudɔwɔla aɖeke le mewò azɔ o, eye womagase tétutu ŋkɔ le mewò azɔ o. 23 Eye akaɖi ƒe keklẽ aɖeke magaklẽ le mewò azɔ o, eye womagase ŋugbetɔsrɔ̃ kple ŋugbetɔ ƒe gbe le mewò azɔ o. Elabena wò asitsalawo nye ame ŋkutawo le anyigba la dzi, eye nèflu dukɔwo katã to wò gbɔgbɔyɔnuwɔnawo me.
24 Ɛ̃, wokpɔ nyagblɔɖilawo kple ame kɔkɔewo kpakple ame siwo katã wowu le anyigba dzi la ƒe ʋu le du sia me. "
19:1-21
19 Le nu sia megbe la, mese gbe aɖe abe ameha gã aɖe ƒe gbe ene le dziƒo. Wogblɔ be: "Mikafu Yah!
Xɔname kple ŋutikɔkɔe kple ŋusẽ nye mía Mawu la tɔ, 2 elabena eƒe ʋɔnudɔdrɔ̃wo nye nyateƒe, eye wole dzɔdzɔe. Elabena edrɔ̃ ʋɔnu gbolo gã si tsɔ eƒe ahasiwɔwɔ gblẽ anyigba la, eye wòbia eƒe kluviwo ƒe ʋu ƒe hlɔ̃e. " 3 Eye enumake wogblɔ zi evelia be: "Mikafu Yah!
Eye gbolo la ƒe dzudzɔ le tutum le dziƒo yim tegbetegbe. "
6 Eye mese gbe aɖe abe ameha gã aɖe ƒe gbeɖiɖi kple tsi geɖewo ƒe gbeɖiɖi kple dziɖegbe sesẽwo ƒe gbeɖiɖi ene. Wogblɔ be: "Mikafu Yah, elabena Yehowa, mía Mawu Ŋusẽkatãtɔ la, dze fiaɖuɖu gɔme! 7 Mina míakpɔ dzidzɔ, eye míatso aseye ahatsɔ ŋutikɔkɔe anae, elabena Alẽvi la ƒe srɔ̃ɖeɖe la ɖo, eye srɔ̃a dzra eɖokui ɖo. 8 Ɛ̃, woɖe mɔ be woatsɔ aklala biɖibiɖi wu dzadzɛ si le dzo dam la aɖo atsyɔ̃ nɛ, elabena aklala biɖibiɖi wu la le tsitre ɖi na ame kɔkɔewo ƒe nu dzɔdzɔe wɔwɔwo. " 9 Eye mawudɔla la gblɔ nam be, "Ŋlɔ bena: Dzidzɔtɔwoe nye ame siwo wokpe va Alẽvi la ƒe srɔ̃ɖeɖe ƒe fiẽnuɖuƒe la. " Eye wògagblɔ nam be: "Nya siawo nye Mawu ƒe nya vavãwo. " 10 Ale medze klo ɖe eƒe afɔnu be made ta agu nɛ. Ke egblɔ nam be: "Kpɔ nyuie! Mègawɔ nu ma o!
Nye hã kluvi ko menye abe wò ke ene kpe ɖe nɔviwò siwo lé Yesu ŋuti ɖaseɖiɖidɔ la me ɖe asi ŋu. De ta agu na Mawu!
Elabena ɖaseɖiɖi tso Yesu ŋue ʋãa amewo wogblɔa nya ɖi. "
Eye woyɔ ame si bɔbɔ nɔ edzi la be Nuteƒewɔla kple Nyateƒetɔ, eye wòdrɔ̃a ʋɔnu hewɔa aʋa dzɔdzɔe. 12 Eƒe ŋkuwo nye dzoƒaɖe, eye fiakuku geɖewo le ta nɛ. Woŋlɔ ŋkɔ si ame aɖeke menya o, negbe eya ŋutɔ ko la ɖe eŋu, 13 edo awudziwui si ƒo ʋu, eye eŋkɔe nye, Mawu Ƒe Nya La.
14 Eye dziƒoʋakɔwo le sɔ ɣiwo dzi dze eyome, eye wodo aklala biɖibiɖi wu ɣi dzadzɛwo.
15 Eye yi ɖaɖɛ legbe aɖe do tso eƒe nu me, be wòatsɔ adza dukɔwo, eye wòatsɔ gatikplɔ akplɔ wo. Efanyaa nu si le Mawu Ŋusẽkatãtɔ la ƒe dɔmedzoe helĩhehĩ ƒe wainfiãnu la me hã.
16 Eye woŋlɔ ŋkɔ ɖe eƒe awudziwui ŋu le eƒe ata ŋu be: fiawo dzi Fia kple aƒetɔwo dzi Aƒetɔ.
17 Mekpɔ mawudɔla aɖe hã wòle tsitre ɖe ɣe ŋkume, eye wòdo ɣli kple gbe gã aɖe ɖo ɖe xe siwo katã dzona le yame la be: "Miva afii, miva ƒo ƒu ɖe Mawu ƒe fiẽnuɖuɖu gã la ŋu, 18 ne miaɖu fiawo ƒe lã, aʋafiagãwo ƒe lã, ame sesẽwo ƒe lã, sɔwo kple wo dolawo ƒe lã, kple amewo katã, ablɔɖemewo kpakple kluviwo, ame tsɛwo kple ame ŋkutawo ƒe lã. "
19 Eye mekpɔ lã wɔadã la kple anyigbadzifiawo kpakple woƒe aʋakɔwo woƒo ƒu be yewoawɔ aʋa kple ame si bɔbɔ nɔ sɔ la dzi kple eƒe aʋakɔ la. 20 Eye wolé lã wɔadã la kple aʋatsonyagblɔɖila, si wɔ dzesiwo le eŋkume tsɔ flu ame siwo xɔ lã wɔadã la ƒe dzesia, kple ame siwo de ta agu na eƒe legba la. Wotsɔ wo kple evea siaa ƒu gbe agbagbee ɖe dzota si me dzokpe le bibim le la me. 21 Ke wowu ame susɔeawo kple yi legbe si do tso sɔdola la ƒe nu me. Eye xewo katã ɖu woƒe lã ɖi ƒo.
20:1-15
20 Eye mekpɔ mawudɔla aɖe wòle ɖiɖim tso dziƒo, eye aʋlimesafui kple kɔsɔkɔsɔ gã aɖe le esi. 2 Elé ʋɔ driba, si nye da xoxo la, si nye Abosam kple Satana, eye wòblae ƒe akpe ɖeka. 3 Etsɔe ƒu gbe ɖe aʋli la me, eye wòtu nu ɖe enu hetre enu be wòagaflu dukɔwo azɔ o va se ɖe esime ƒe akpe ɖeka la wu enu hafi.
Le nu sia megbe la, woaɖe asi le eŋu ɣeyiɣi vi aɖe. 4 Eye mekpɔ fiazikpuiwo, eye wona ŋusẽ ame siwo bɔbɔ nɔ wo dzi la be woadrɔ̃ ʋɔnu. Ɛ̃, mekpɔ ame siwo wowu le ɖaseɖiɖi le Yesu ŋu kple nuƒoƒo tso Mawu ŋu ta la ƒe luʋɔwo, kple ame siwo mede ta agu na lã wɔadã la alo eƒe legba la o, eye womexɔ dzesi la ɖe woƒe ŋgonu kple woƒe asi ŋu o. Wogbɔ agbe, eye woɖu fia kple Kristo la ƒe akpe ɖeka.
5 (Ame kuku mamlɛawo megbɔ agbe o va se ɖe esime ƒe akpe ɖeka la wu enu hafi.)
Esiae nye tsitretsitsi gbãtɔ la.
6 Dzidzɔtɔ kple kɔkɔetɔe nye ame si kpɔ gome le tsitretsitsi gbãtɔ la me; ku evelia mekpɔ ŋusẽ ɖe ame siawo dzi o, ke boŋ woanye Mawu kple Kristo ƒe nunɔlawo, eye woaɖu fia kplii ƒe akpe ɖeka.
7 Ke ne ƒe akpe ɖeka la wu enu ko la, woaɖe Satana le gaxɔa me, 8 eye wòayi aɖaflu dukɔ siwo le anyigba la ƒe dzogoe eneawo dzi, siwo nye Gog kple Magog, be wòaƒo wo nu ƒu hena aʋawɔwɔ. Ame siawo ƒe xexlẽme le abe ƒutake ene.
9 Wokaka ɖe anyigba blibo la dzi, eye woƒo xlã ame kɔkɔewo ƒe asaɖa kple du lɔlɔ̃a. Ke dzo tso dziƒo va fiã wo. 10 Eye wotsɔ Abosam si le wo blem la ƒu gbe ɖe dzota, si me dzokpe le bibim le la me, afi si lã wɔadã la kple aʋatsonyagblɔɖila la siaa le xoxo; eye woawɔ fu wo zã kple keli tegbetegbee.
11 Eye mekpɔ fiazikpui ɣi gã aɖe kple Ame si bɔbɔ nɔ edzi. Anyigba kple dziƒo sí le eŋkume, eye womekpɔ teƒe aɖeke na wo o.
12 Eye mekpɔ ame kukuwo, ame tsɛwo kple ame ŋkutawo siaa, le tsitre ɖe fiazikpui la ŋgɔ, eye woʋu agbalẽwo. Eye woʋu agbalẽ bubu aɖe; eyae nye agbegbalẽ la. Eye wodrɔ̃ ʋɔnu ame kukuawo ɖe nu siwo woŋlɔ ɖe agbalẽawo me le woƒe dɔwɔwɔwo ŋuti la nu.
13 Eye atsiaƒu ɖe ame kuku siwo le eme la na, eye ku kple Tsiẽƒe ɖe ame kuku siwo le wo me la na, eye wodrɔ̃ ʋɔnu wo dometɔ ɖe sia ɖe ɖe eƒe dɔwɔwɔwo nu.
14 Eye wotsɔ ku kple Tsiẽƒe ƒu gbe ɖe dzota la me. Dzota sia le tsitre ɖi na ku evelia.
15 Azɔ hã, wotsɔ ame sia ame si ƒe ŋkɔ womekpɔ le agbegbalẽa me o la ƒu gbe ɖe dzota la me.
21:1-27
21 Eye mekpɔ dziƒo yeye kple anyigba yeye; elabena dziƒo tsãtɔ kple anyigba tsãtɔ nu va yi, eye atsiaƒu megali o. 2 Mekpɔ du kɔkɔe, si nye Yerusalem Yeye la hã wòle ɖiɖim tso dziƒo gbɔna tso Mawu gbɔ, eye wodzrae ɖo abe ŋugbetɔ si wowɔ leke na hena srɔ̃a ene. 3 Eye mese gbe gã aɖe tso fiazikpui la gbɔ wògblɔ be: "Kpɔ ɖa!
5 Eye Ame si bɔbɔ nɔ fiazikpuia dzi la gblɔ be: "Kpɔ ɖa! Mele nuwo katã wɔm yeyee. " Eye wògagblɔ hã be: "Ŋlɔe, elabena nya siawo nye nyateƒenyawo kple nya vavãwo. " 6 Eye wògblɔ nam be: "Wova eme!
Nyee nye Alfa kple Omega, gɔmedzedze kple nuwuwu.
Ame sia ame si tsikɔ le wuwum la, mana tsi si le sisim tso agbetsidzɔƒe lae faa.
7 Ame sia ame si ɖu dzi la anyi nu siawo ƒe dome, eye manye eƒe Mawu, eye eya anye vinye.
8 Ke vɔvɔ̃nɔtɔwo, dzimaxɔsetɔwo, ŋunyɔnuwɔlawo, amewulawo, ahasiwɔlawo, gbɔgbɔyɔlawo, trɔ̃subɔlawo kple aʋatsokalawo katã ya la, woakpɔ wo tɔ gome le dzota si me dzokpe le bibim le la me.
Esia le tsitre ɖi na ku evelia. " 9 Eye mawudɔla adre siwo lé kplu adre siwo me yɔ fũu kple fuwɔame adre mamlɛawo ɖe asi la dometɔ ɖeka va gblɔ nam be: "Va mafia ŋugbetɔ la, ame si nye Alẽvi la srɔ̃ la wò. " 10 Eye wòkɔm le gbɔgbɔ la ƒe ŋusẽ me yi to gã kɔkɔ aɖe dzi, eye wòɖe du kɔkɔe, Yerusalem, si le ɖiɖim tso dziƒo tso Mawu gbɔ la fiam, 11 eye Mawu ƒe ŋutikɔkɔe le eŋu. Eƒe keklẽ le abe kpe xɔasi ŋutɔ aɖe ene, eye wòle dzo dam abe yaspis-kpe si me kɔ abe kristalo ene. 12 Gli kɔkɔ titri aɖe le eŋu, eye agbo wuieve le eŋu, eye mawudɔla wuieve le agboawo nu, eye woŋlɔ Israel-to wuieveawo ƒe ŋkɔwo ɖe agboawo ŋu. 13 Agbo etɔ̃ le ɣedzeƒe gome, eye agbo etɔ̃ le dziehe gome, agbo etɔ̃ le anyiehe gome, eye agbo etɔ̃ le ɣetoɖoƒe gome. 14 Woɖo gɔmeɖokpe wuieve na dua ƒe gli la hã, eye woŋlɔ Alẽvi la ƒe apostolo wuieveawo ƒe ŋkɔ wuieveawo ɖe wo ŋu.
15 Ke ame si le nu ƒom kplim la lé sikanudzidzeti si le abe aɖa ene la ɖe asi be yeadzidze du la kple eƒe agbowo kpakple eƒe gli la.
16 Du la le dzogoe ene me, eye eƒe didime kple eƒe kekeme sɔ.
Eye wòtsɔ nudzidzeti la dzidze du la: ele stadio akpe wuieve; eƒe didime, kekeme kple kɔkɔme sɔ.
17 Edzidze eƒe gli la hã kple amegbetɔ ƒe nudzidzenu si ganye mawudɔla hã ƒe nudzidzenu wòle abɔklugui alafa ɖeka blaene vɔ ene.
18 Ke wotsɔ yaspis-kpe ɖo eƒe gli lae, eye du la nye sika dzadzɛ abe ahuhɔ̃e si me kɔ ene.
19 Wotsɔ kpe xɔasi ɖe sia ɖe ƒomevi ɖo atsyɔ̃ na dua ƒe gɔmeɖoanyi: gɔmeɖokpe gbãtɔ nye yaspis, evelia nye safir, etɔ̃lia nye kalkedon, enelia nye emerald, 20 atɔ̃lia nye sardonik, adelia nye sardis, adrelia nye krisolit, enyilia nye beril, asiekelia nye topaz, ewolia nye krisopas, wuiɖekɛlia nye hiakint, eye wuievelia nye ametist.
21 Eye agbo wuieveawo nye dzonu wuieve; wotsɔ dzonu ɖeka wɔ agboawo dometɔ ɖe sia ɖe.
Eye du la ƒe ablɔ gã la nye sika dzadzɛ, abe ahuhɔ̃e, si me wokpɔa nu tonɛ ene.
22 Nyemekpɔ gbedoxɔ le dua me o, elabena Yehowa Mawu, Ŋusẽkatãtɔ la kple Alẽvi lae nye eƒe gbedoxɔ.
23 Eye du la mehiã ɣe alo ɣleti be woaklẽ ɖe edzi o, elabena Mawu ƒe ŋutikɔkɔe klẽ ɖe edzi, eye Alẽvi lae nye eƒe akaɖi.
25 Womatu eƒe agbowo le ŋkeke me akpɔ o, elabena zã mado le afi ma o. 26 Eye woatsɔ dukɔwo ƒe ŋutikɔkɔe kple bubu ava eme. 27 Ke nu makɔmakɔ ɖe sia ɖe kple ame sia ame si wɔa ŋunyɔnu hekaa aʋatso la mage ɖe eme akpɔ o; negbe ame siwo ƒe ŋkɔ woŋlɔ ɖe Alẽvi la ƒe agbegbalẽ la me koe age ɖe eme.
22:1-21
22 Eye wòfia agbetsitɔsisi aɖem, si me kɔ abe kristalo-kpe ene, eye wòle sisim tso Mawu kple Alẽvi la ƒe fiazikpui la gbɔ 2 va to du la ƒe ablɔ gã la titina. Eye agbetiwo le tɔsisi la ƒe go eveawo dzi, eye wotsena zi wuieve ƒe sia ƒe, wotsena ɣleti sia ɣleti. Woƒe aŋgbawo nye dɔyɔgbe na dukɔwo.
3 Eye fiƒode aɖeke maganɔ anyi azɔ o.
Ke boŋ Mawu kple Alẽvi la ƒe fiazikpui la anɔ du la me, eye Mawu ƒe kluviwo awɔ subɔsubɔdɔ kɔkɔe nɛ; 4 eye woakpɔ eƒe ŋkume, eye eƒe ŋkɔ anɔ woƒe ŋgonu.
5 Eye zã megale dodo ge o, womahiã akaɖi alo ɣe ƒe keklẽ o, elabena Yehowa Mawu aklẽ na wo, eye woaɖu fia tegbetegbee.
6 Eye wògblɔ nam be: "Nya siawo nye nyateƒenyawo kple nya vavãwo, ɛ̃, Yehowa, Mawu si na eƒe gbɔgbɔ ʋã nyagblɔɖilawo la, dɔ eƒe dɔla ɖa be wòaɖe nu siwo ava dzɔ kpuie la afia eƒe kluviwo.
7 Kpɔ ɖa! Megbɔna kpuie.
Dzidzɔtɔe nye ame sia ame si léa nyagblɔɖinya siwo le agbalẽ sia me la me ɖe asi. " 8 Nye Yohanes, nyee nye ame si se nu siawo eye mekpɔ wo. Eye esi mese nu siawo eye mekpɔ wo la, medze klo ɖe mawudɔla si ɖe wo fiam la ƒe afɔnu be made ta agu nɛ. 9 Ke egblɔ nam be: "Kpɔ nyuie! Mègawɔ nu ma o!
Nye hã kluvi ko menye abe wò ke ene kpe ɖe nɔviwò, siwo nye nyagblɔɖilawo kpakple ame siwo léa agbalẽ sia me nyawo me ɖe asi la ŋu. De ta agu na Mawu. "
10 Egagblɔ nam be: "Mègatre nyagblɔɖinya siwo le agbalẽ sia me la nu o, elabena ɣeyiɣi ɖoɖi la tu aƒe.
11 Nu madzɔmadzɔ wɔla nenɔ nu madzɔmadzɔ wɔwɔ la dzi, ɖinuwɔla nenɔ ɖinuwɔwɔ la dzi; ke nu dzɔdzɔe wɔla hã nenɔ nu dzɔdzɔe wɔwɔ la dzi, eye ame si le kɔkɔe la neyi edzi wòanɔ kɔkɔe. 12 "‘Kpɔ ɖa!
13 Nyee nye Alfa kple Omega, gbãtɔ kple mlɔetɔ, gɔmedzedze kple nuwuwu.
14 Dzidzɔtɔwoe nye ame siwo nya woƒe awu ʋlayawo, ne woana ŋusẽ wo be woayi agbetiawo gbɔ, eye woato du la ƒe agbowo nu age ɖe eme. 15 Avuwo kple afakalawo kple ahasiwɔlawo kple amewulawo kple trɔ̃subɔlawo kple ame sia ame si lɔ̃a aʋatsokaka, eye wòkanɛ la, woawo ya woatsi agbo la godo.’
16 "‘Nye, Yesu, ye dɔ nye mawudɔla ɖa be wòaɖi ɖase le nu siawo ŋuti na mi hena hameawo.
Nyee nye David ƒe kè kple eƒe dzidzimevi kpakple ŋukeɣletivi keklẽ la.’ "
17 Eye gbɔgbɔ la kple ŋugbetɔ la le gbɔgblɔm be, "Va! " eye ame sia ame si le esem la negblɔ be, "Va! " eye ame sia ame si tsikɔ le wuwum la neva; ame sia ame si lɔ̃ la, nexɔ agbetsi la no faa.
18 "Mele ɖase ɖim na ame sia ame si sea nyagblɔɖinya siwo le agbalẽ sia me la be: Ne ame aɖe tsɔ nane kpe ɖe nu siawo ŋu la, Mawu atsɔ fuwɔame siwo woŋlɔ ɖe agbalẽ sia me la akpe ɖe eŋu nɛ; 19 eye ne ame aɖe ɖe nane le nyagblɔɖinya siwo le agbalẽ sia me la me la, Mawu aɖe eƒe gome ɖa le nu siwo woŋlɔ ɖe agbalẽ sia me la me: maɖe mɔ nɛ be wòaɖu agbetiawo ƒe tsetsewo o, eye maɖe mɔ nɛ be wòanɔ du kɔkɔe la me o.
20 "Ame si le ɖase ɖim le nu siawo ŋu la gblɔ be: ‘Ɛ̃, megbɔna kpuie.’ "
"Amen! Aƒetɔ Yesu, va. "
21 Aƒetɔ Yesu ƒe amenuveve nanɔ anyi kple ame kɔkɔeawo.
Yosua
1 Le Yehowa ƒe subɔla Mose ƒe ku megbe la, Yehowa gblɔ na Yosua, Nun vi, si nye Mose ƒe subɔvi be:
2 “Nye subɔla Mose ku. Azɔ tso nàtso Yordan, wò kple dukɔ blibo sia katã, ne miayi anyigba si metsɔ le Israel-viwo nam la dzi.
3 Matsɔ teƒe sia teƒe si miaɖo afɔe la ana mi, abe ale si medo ŋugbe na Mose ene.
4 Miaƒe anyigba la akeke tso gbea dzi ayi Lebanon, eye wòatso Frat, tɔsisi gã la nu, Hititɔwo ƒe anyigba blibo la katã, va se ɖe Ƒu Gã la nu le ɣetoɖoƒe.
5 Ame aɖeke manɔ te ɖe nuwò le wò agbemeŋkekewo katã me o. Ale si ko menɔ kple Mose la, nenemae manɔ kpli wò hã. Nyemaɖe asi le ŋuwò o, eye nyemagblẽ wò ɖi o.
6 Lé dzi ɖe ƒo, eye nàsẽ ŋu, elabena wòe akplɔ dukɔ sia wòaxɔ anyigba si ŋu meka atam ɖo na wo tɔgbuiwo be matsɔ ana wo wòazu wo tɔ la.
7 “Lé dzi ɖe ƒo, eye nàsẽ ŋu vevie eye nàwɔ Se siwo katã nye subɔla Mose de na wò la dzi pɛpɛpɛ ko. Mègadze le eŋu ɖe ɖusime alo miame o, ne nàwɔ nu le nunya me le afi sia afi si nàyi.
8 Mègaɖe nu le Segbalẽ sia ŋu o, ke boŋ xlẽe kple gbe blewu zã kple keli, be nàwɔ nu siwo katã woŋlɔ ɖe eme la dzi pɛpɛpɛ; ekema wò mɔwo adze edzi na wò, eye àwɔ nu le nunya me.
9 Ðe nyemede se na wò be nàlé dzi ɖe ƒo, eye nàsẽ ŋu oa? Mègavɔ̃ o, eye ŋɔ megadzi wò o, elabena Yehowa wò Mawu li kpli wò le afi sia afi si nàyi.”
10 Eye Yosua de se na dukɔ la dzi kpɔlawo gblɔ be:
11 “Mitsa le asaɖa la me, eye mide se na dukɔ la be: ‘Midzra nu siwo ahiã mi la ɖo, elabena ŋkeke etɔ̃ megbe la, miatso Yordan ayi anyigba, si Yehowa mia Mawu tsɔ le mia nam be miaxɔe wòazu mia tɔ la dzi.’”
12 Eye Yosua gblɔ na Ruben viwo kple Gad viwo kpakple Manase-toa ƒe afã la be:
13 “Miɖo ŋku nya si Yehowa ƒe subɔla Mose gblɔ na mi la dzi be: ‘Yehowa mia Mawu ana gbɔɖeme mi, eye wòatsɔ anyigba sia ana mi.
14 Mia srɔ̃wo, mia viwo kple miaƒe lãhawo anɔ anyigba si Mose tsɔ na mi le Yordan ƒe go sia dzi la dzi, gake miaƒe aʋakalẽawo katã nabla aʋakpa atso tɔa le mia nɔviwo ŋgɔ.
Eye miakpe ɖe wo ŋu 15 va se ɖe esime Yehowa nana gbɔɖeme mia nɔviwo, abe ale si wòna mii ene, eye woawo hã woaxɔ anyigba si Yehowa mia Mawu tsɔ le wo nam be wòazu wo tɔ la. Emegbe hafi miatrɔ ayi anyigba si wotsɔ na mi be mianɔ edzi eye wòazu mia tɔ la dzi, anyigba si Yehowa ƒe subɔla Mose tsɔ na mi le Yordan ƒe ɣedzeƒe.’”
16 Woɖo eŋu na Yosua be: “Míawɔ se siwo katã nède na mí la dzi, eye míayi afi sia afi si nàɖo mí ɖo.
17 Ale si ko míeɖo to Mose le nu sia nu mee la, nenema ke míaɖo to wò hãe.
Yehowa wò Mawu nenɔ kpli wò ko, abe ale si wònɔ kple Mose ene. 18 Ame sia ame si adze aglã ɖe wò sedede ŋu, eye maɖo to wò nya siwo katã nàgblɔ nɛ o la, woawui.
2:1-24
2 Eye Yosua, Nun vi la, dɔ ŋutsu eve tso Sitim le adzame be woayi aɖatsa ŋku. Egblɔ na wo be: “Miyi ɖakpɔ ale si anyigba la le, vevietɔ Yeriko.”
Eya ta woyi, eye woge ɖe gbolo aɖe si ŋkɔe nye Rahab la ƒe me, eye wotsi afi ma.
2 Amewo yi ɖagblɔ na Yeriko-fia be: “Kpɔ ɖa! Israel ŋutsu aɖewo va afi sia zã sia me be yewoatsa ŋku le anyigba la dzi.”
3 Ale Yeriko-fia dɔ ame ɖe Rahab be: “Kplɔ ŋutsu siwo va dze aƒewò me la do goe, elabena ŋku tsa gee wova le anyigba blibo la dzi.”
4 Ke nyɔnu la tsɔ ŋutsu eveawo ɣla. Eye wògblɔ be: “Nyateƒee, ŋutsuawo nya va gbɔnye baa, gake nyemenya afi si wotso o.
5 Esime anyigba tsyɔ, eye agboawo tuɣi ɖo la, ŋutsuawo do go.
Nyemenya afi si woɖo tae o, gake ne mieti wo yome kaba la, miatu wo.”
6 (Evɔ wònye ekplɔ wo yi xɔ ta, eye wòɣla wo ɖe ɖetifu siwo woli kɔ ɖe fliwo me le xɔa ta la dome hafi.)
7 Eye ameawo ti wo yome ɖo ta Yordan tɔtsoƒe la, eye esi ame siwo ti wo yome nya do go ko la, wodo agbo la.
8 Hafi ŋutsuawo namlɔ anyi la, nyɔnua va wo gbɔ le xɔa ta.
9 Eye wògblɔ na ŋutsuawo be: “Menya be Yehowa atsɔ anyigba la ana mi, eye vɔvɔ̃ si le mia ŋu la lé mí.
Dzi ɖe le anyigba la dzi nɔlawo katã ƒo le mia ta, 10 elabena míese ale si Yehowa na Ƒudzĩ la mie le mia ŋgɔ esime mieʋu dzo le Egipte, kple nu si miewɔ Amori-fia eve, siwo nye Sihon kple Og, ame siwo mietsrɔ̃ gbidigbidi le Yordan ƒe go kemɛ dzi.
11 Esi míesee la, dzi ɖe le mía ƒo, eye dzi megale ame aɖeke ƒo o le mia ta, elabena Yehowa mia Mawu lae nye Mawu le dziƒo afi mɛ kple anyigba dzi afii.
12 Eya ta meɖe kuku, mika atam nam le Yehowa ŋkɔ me, be esi meve mia nu ta la, miawo hã miave fofonye ƒe aƒe la nu; eye mina dzesi si ŋu kakaɖedzi le lam, 13 be miana fofonye kple danye, nɔvinyeŋutsuwo kple nɔvinyenyɔnuwo kple wo ƒemetɔwo katã natsi agbe, eye miaɖe mí tso ku me.”
14 Eye ŋutsuawo gblɔ nɛ be: “Míatsɔ míaƒe agbe ana ɖe mia ta! Ne miegblɔ nu si wɔ ge míeva ame aɖeke se o la, ekema míave nuwò ahawɔ nuteƒe na wò ne Yehowa tsɔ anyigba la na mí.”
15 Ema megbe la, ena woɖiɖi kple ka to eƒe xɔ si le dua ƒe gli dzi la, ƒe fesre nu ɖe anyi.
Le nyateƒe me la, glia dzie eƒe aƒe le. 16 Eye wògblɔ na wo be: “Miyi tonuto la me, ne miabe ɖe afi ma ŋkeke etɔ̃, ale be mia yometilawo nagake ɖe mia ŋu o.
17 Ŋutsuawo ɖo eŋu nɛ be: “Atam sia si nèna míeka la ƒe fɔɖiɖi manɔ mía dzi o
18 negbe ne míeva anyigba la dzi, eye nèsa ka dzĩ sia ɖe fesre si nu nèɖiɖi mí toe la ŋu ko hafi. Eye ele be nàƒo fofowò kple dawò kple nɔviwòŋutsuwo kple fofowò ƒe aƒe blibo la katã nu ƒu ɖe gbɔwò le aƒea me.
19 Eye ne ame aɖe do le wò aƒea me yi gota la, eƒe ʋu anɔ eya ŋutɔ ƒe ta dzi, ke míawo la, míaɖi fɔ o. Gake ne vɔ̃ aɖe dzɔ ɖe ame aɖe si le gbɔwò le aƒea me dzi la, ekema eƒe ʋu ava míaƒe ta dzi.
20 Gake ne ègblɔ nu si wɔ ge míeva ame aɖe se la, ekema atam si nèna míeka la ƒe fɔɖiɖi aɖeke megale mía dzi o.”
21 Eɖo eŋu be: “Neva eme le miaƒe nyawo nu.” Edo mɔ wo, eye wodzo. Emegbe esa ka dzĩ la ɖe fesrea ŋu.
22 Ale wodzo, eye woyi tonuto la me, eye wonɔ afi ma ŋkeke etɔ̃, va se ɖe esime wo yometilawo trɔ gbɔ.
Wo yometilawo di wo le mɔ sia mɔ dzi, gake womeke ɖe wo ŋu o. 23 Azɔ ŋutsu eveawo gbugbɔ tso toawo dzi, eye wotso tɔa va Yosua, Nun vi la gbɔ.
Woka nu siwo katã dzɔ ɖe wo dzi la ta nɛ. 24 Eye wogblɔ na Yosua be: “Yehowa tsɔ anyigba blibo la de asi na mí. Le nyateƒe me la, dzi ɖe le anyigba la dzi nɔlawo katã ƒo le mía ta.”
2:1-17
3 Yosua fɔ ŋdi kanya, eye eya kple Israel-viwo katã woho tso Sitim heva Yordan nu. Wotsi afi ma dɔ hafi tso tɔ la.
2 Le ŋkeke etɔ̃ megbe la, dzikpɔlawo tsa le asaɖa la me,
3 eye wode se na dukɔ la be: “Ne mienya kpɔ nunɔla Lewi viwo wokɔ Yehowa mia Mawu ƒe nubablaɖaka la ko la, ekema miaho le mia nɔƒewo adze eyome.
4 Gake mina mia kplii dome nadidi abe abɔklugui akpe eve ene; migate ɖe eŋu wu ema o, be mianya mɔ si miato, elabena miezɔ mɔ sia kpɔ o.”
5 Azɔ Yosua gblɔ na dukɔ la be: “Mikɔ mia ɖokuiwo ŋu, elabena etsɔ la, Yehowa le nukunuwo wɔ ge le mia dome.”
6 Eye Yosua gblɔ na nunɔlawo be: “Mikɔ nubablaɖaka la dze dukɔ la ŋgɔ.” Ale wokɔ nubablaɖaka la, eye wodze dukɔ la ŋgɔ.
7 Eye Yehowa gblɔ na Yosua be: “Madze egɔme egbea ado gã wò le Israel blibo la katã ŋkume, ne woadze sii be, ale si tututu menɔ kple Mose la, nenemae manɔ kpli wò hã.
8 De se sia na nunɔla siwo kɔ nubablaɖaka la be: ‘Ne mienya ɖo afɔ Yordan tɔa me ko la, mitɔ ɖe tɔa me le afi ma.’”
9 Eye Yosua gblɔ na Israel-viwo be: “Miva afii, ne miase Yehowa mia Mawu ƒe nyawo.”
10 Yosua gagblɔ be: “Esia mee mianyae le be, Mawu gbagbe aɖe le mia dome, eye be anya Kanaantɔwo, Hititɔwo, Hivitɔwo, Perizitɔwo, Girgasitɔwo, Amoritɔwo kple Yebusitɔwo ɖa le mia ŋgɔ godoo.
11 Kpɔ ɖa! Anyigba blibo la katã ƒe Aƒetɔ ƒe nubablaɖaka la dze mia ŋgɔ yina Yordan la me.
12 Azɔ la, miɖe ŋutsu wuieve tso Israel-toawo me, to ɖeka ŋutsu ɖeka,
13 eye ne nunɔla siwo kɔ Yehowa, anyigba blibo la katã ƒe Aƒetɔ la, ƒe Aɖaka la ƒe afɔƒome nya ka Yordan tsia me ko la, Yordan me tsi siwo le sisim tso dzigbe gbɔna anyime la nu atso, eye woatɔ ahamli ɖe teƒe ɖeka abe gli ene.”
14 Eya ta dukɔ la do go le woƒe agbadɔwo me yina Yordan tso ge, eye esi wòsusɔ vie woatso tɔa la, nunɔla siwo kɔ nubablaɖaka la nɔ dukɔ la ŋgɔ ɖe zɔ yi ŋgɔ.
15 Eye esi Aɖaka la kɔlawo va ɖo Yordan nu, eye nunɔla siwo kɔ Aɖaka la ƒe afɔ nya ka tsiawo me ko la (Yordan ɖɔ gbagba gbɔ eƒe goawo katã ŋu le nuŋeɣi blibo la katã),
16 tsi siwo le sisim tso dzigbe gbɔna anyime la tɔ. Womli kɔ abe gli ene va ɖo keke Adam, si nye du si le Zaretan xa ke, eye tsi siwo nɔ sisim yi Araba-ƒu, si nye Dzeƒu la, me la mie. Wo nu tso, eye dukɔ la tso tɔa le Yeriko ŋgɔ.
17 Nunɔla siwo kɔ Yehowa ƒe nubablaɖaka la tɔ ɖi maʋamaʋãe le ƒuƒuiƒe le Yordan titina, eye Israel blibo la zɔ to ƒuƒuiƒe le tɔa me nɔ yiyim va se ɖe esime dukɔ blibo la katã tso Yordan vɔ.
4:1-24
4 Esi dukɔ blibo la katã nya tso Yordan vɔ ko la, Yehowa gblɔ na Yosua be:
2 “Miɖe ŋutsu wuieve tso dukɔ la dome, to ɖeka ŋutsu ɖeka,
3 eye nàde se sia na wo be: ‘Mikɔ kpe wuieve le Yordan titina, le afi si nunɔlawo tɔ ɖo maʋamaʋãe la, eye miakɔ wo ɖe asi aɖada ɖe teƒe si miatsi adɔ zã sia.’”
4 Eya ta Yosua yɔ ŋutsu wuieve siwo wòtia tso Israel-viwo dome, to ɖeka ŋutsu ɖeka,
5 eye Yosua gblɔ na wo be: “Miyi Yehowa mia Mawu ƒe Aɖaka la ŋgɔ le Yordan titina, eye mia dometɔ ɖe sia ɖe nakɔ kpe ɖeka ɖe abɔta, ɖe Israel-viwo ƒe toawo ƒe xexlẽme nu,
6 ne woanye dzesi le mia dome. Ne mia viwo va bia mi gbe aɖe gbe be: ‘Nu ka tae kpe siawo le afii?’ mahã la,
7 migblɔ na wo be: ‘Elabena Yordan me tsiawo nu tso le Yehowa ƒe nubablaɖaka la ŋgɔ. Esi wòto Yordan me la, Yordan me tsiawo nu tso.
Kpe siawo anye ŋkuɖodzinu na Israel-viwo ɖaa.’” 8 Eya ta Israel-viwo wɔ abe ale si tututu Yosua de se ene. Wokɔ kpe wuieve le Yordan titina, abe ale si tututu Yehowa gblɔe na Yosua ene, ɖe Israel-viwo ƒe toawo ƒe xexlẽme nu.
Wokɔ wo yi afi si woatsi adɔ, eye woda wo ɖe afi ma. 9 Yosua ɖi kpe wuieve hã ɖe Yordan titina le afi si nunɔla siwo kɔ nubablaɖaka la tsi tsitre ɖo, eye wole afi ma va se ɖe egbe sia.
10 Nunɔla siwo kɔ Aɖakaa la tsi tsitre ɖe Yordan titina va se ɖe esime wowɔ nu siwo katã ƒe se Yehowa de na Yosua be wòagblɔ na dukɔa la vɔ, le se siwo katã Mose de na Yosua la nu. Ɣemaɣi la, dukɔ la zɔ kabakaba tso tɔa.
11 Esi dukɔ bliboa tso tɔa vɔ la, nunɔlawo kɔ Yehowa ƒe Aɖaka la va tɔa godo le dukɔ la ŋkume.
12 Eye Ruben viwo, Gad viwo kple Manase-to afã la bla aʋakpa dze Israel-viwo ŋgɔ tso tɔa abe ale si Mose de se na wo ene.
13 Aʋawɔla siwo ade akpe blaene ye bla aʋakpa tso tɔa le Yehowa ŋkume yi Yeriko tagba.
14 Yehowa do gã Yosua le Israel blibo la katã ŋkume gbe ma gbe, eye wode bubu gã eŋu le eƒe agbemeŋkekewo katã me, abe ale si ko wode bubu gã Mose ŋu ene.
15 Azɔ Yehowa gblɔ na Yosua be:
16 “Gblɔ na nunɔla siwo kɔ Ðaseɖiɖiɖaka la be woado go le Yordan me.”
17 Eya ta Yosua gblɔ na nunɔlawo be: “Mido go le Yordan me.”
18 Esi nunɔla siwo kɔ Yehowa ƒe nubablaɖaka la do go le Yordan titina, eye nunɔlawo ƒe afɔƒome nya ka ƒuƒuiƒe ko la, Yordan me tsiawo gate sisi, eye woɖɔ gbagba ɖe goawo katã dzi abe tsã ene.
19 Dukɔ la tso Yordan le ɣleti gbãtɔ ƒe ŋkeke ewolia dzi, eye woƒu asaɖa anyi ɖe Gilgal le Yeriko ƒe ɣedzeƒeliƒo dzi.
20 Ke Yosua ɖi kpe wuieve siwo wofɔ le Yordan me la ɖe Gilgal.
21 Eye wògblɔ na Israel-viwo be: “Ne mia viwo va bia mi gbe aɖe gbe be: ‘Kpe siawo gɔme ɖe?’ hã la,
22 ekema miaɖe eme na mia viwo be: ‘Ƒuƒuiƒee Israel to tsò Yordan,
23 esime Yehowa mia Mawu na Yordan me tsiawo mie le wo ŋgɔ va se ɖe esime wotsoe, abe ale si tututu Yehowa mia Mawu wɔ Ƒudzĩ la, esime wòna wòmie le mía ŋgɔ va se ɖe esime míetsoe ene.
24 Ewɔ esia be anyigbadzidukɔwo katã nanya ale si gbegbe Yehowa ƒe alɔkame sẽe, ale be miavɔ̃ Yehowa mia Mawu la ɣesiaɣi.’”
5:1-15
5 Esi Amoritɔwo ƒe fia siwo katã le Yordan ƒe ɣetoɖoƒekpa dzi, kple Kanaantɔwo ƒe fia siwo katã le atsiaƒua nu, see be Yehowa na Yordan me tsiawo mie le Israel-viwo ŋgɔ, va se ɖe esime wotsoe la, dzi ɖe le wo ƒo, eye kalẽwɔwɔ bú ɖe wo le Israel-viwo ta.
2 Ɣemaɣi la, Yehowa gblɔ na Yosua be: “Tsɔ kpe sesẽ wɔ hɛwo, eye nàtso aʋa na Israel ŋutsuwo zi evelia.”
3 Ale Yosua tsɔ kpe sesẽ wɔ hɛwo, eye wòtso aʋa na Israel ŋutsuwo le Gibeat-Haaralot.
4 Nu si ta Yosua tso aʋa na wo ɖoe nye be, Ŋutsu siwo katã ʋu tso Egipte, siwo katã nye aʋawɔlawo la, ku le mɔa dzi esi woʋu le Egipte megbe.
5 Wotso aʋa na ame siwo katã ʋu tso Egipte la, gake wometso aʋa na ame siwo katã wodzi le gbea dzi le mɔa dzi, esime woʋu le Egipte megbe ya o.
6 Elabena Israel-viwo zɔ gbea dzi ƒe blaene va se ɖe esime dukɔ blibo la ku vɔ, ame siawoe nye ŋutsu aʋawɔla siwo katã ʋu tso Egipte, siwo meɖo to Yehowa ƒe gbe o la. Yehowa ka atam na wo be, yemana woakpɔ anyigba si ŋu Yehowa ka atam ɖo na wo tɔgbuiwo be yeatsɔe ana mí, anyigba si dzi notsi kple anyitsi le sisim le la gbeɖe o.
7 Eya ta etsɔ wo viwo ɖo wo teƒe.
Woawoe Yosua tso aʋa na, elabena wometso aʋa na wo le mɔa dzi o.
8 Esi wotso aʋa na dukɔ bliboa vɔ la, wotsi wo nɔƒe le asaɖa la me, va se ɖe esime wohaya.
9 Azɔ Yehowa gblɔ na Yosua be: “Meɖe Egipte ƒe vlodoame ɖa le mia ŋu egbea.” Eya ta woyɔa teƒe ma be Gilgal va se ɖe egbe sia.
10 Israel-viwo ƒu asaɖa anyi ɖe Gilgal, eye woɖu Ŋutitotoŋkekenyui la le ɣletia ƒe ŋkeke wuienelia ƒe fiẽ le Yeriko tagba.
11 Eye wodze anyigba la dzi nuwo ɖuɖu gɔme le Ŋutitotoŋkekenyuia ƒe ŋufɔke, woɖu amɔwɔ maʋamaʋã bolowo kple nuku tɔtɔewo le ŋkeke sia ke dzi.
12 Eye mana la nu tso gbe si gbe woɖu anyigba la dzi nuku aɖewo; mana aɖeke megali na Israel-viwo azɔ o, ke boŋ wodze Kanaan-nyigba la dzi nuwo ɖuɖu gɔme le ƒe ma me.
13 Esi Yosua gogo Yeriko la, efɔ mo dzi, eye wòkpɔ ŋutsu aɖe lé yi ɖe asi tɔ ɖe eŋgɔ. Ale Yosua zɔ ɖe edzi hebiae be: “Mía dzie nèle loo alo míaƒe futɔwo dzie nèle?”
14 Eɖo eŋu be: “Ao, ke boŋ Yehowa ƒe aʋakɔ ƒe amegã menye va.”
Eye Yosua bɔbɔ hetsyɔ mo anyi hebiae be: “Nya kae le nye aƒetɔ si na eƒe subɔla?”
15 Ale Yehowa ƒe aʋakɔ ƒe amegã la ɖo eŋu na Yosua be: “Ðe wò afɔkpawo le afɔ, elabena teƒe si nètsi tsitre ɖo la le kɔkɔe.” Enumake Yosua wɔe nenema.
6:1-27
6 Wodo Yeriko ƒe agbowo goŋgoŋ le Israel-viwo ta, ame aɖeke medona alo gena ɖe eme o.
2 Eye Yehowa gblɔ na Yosua be: “Kpɔ ɖa, metsɔ Yeriko kple eƒe fia kpakple eƒe kalẽtɔwo de asi na wò.
3 Mi ŋutsu aʋawɔlawo katã mizɔ ƒo xlã dua zi ɖeka. Aleae miawɔ ŋkeke ade.
4 Na nunɔla adre natsɔ agbodzokpẽ adre ɖe asi adze Aɖaka la ŋgɔ.
Gake le ŋkeke adrea gbe la, miazɔ aƒo xlã dua zi adre, eye nunɔlawo naku kpẽawo.
5 Eye ne woku agbodzokpẽawo, eye mienya se kpẽawo ƒe ɖiɖi ko la, aʋawɔlawo katã nado aʋaɣli sesĩe. Eye du la ƒe gli amu adze anyi, eye aʋawɔlaawo nage ɖe eme, ame sia ame nayi ŋgɔ tẽe.”
6 Eya ta Yosua, Nun vi, yɔ nunɔlawo, eye wògblɔ na wo be: “Mikɔ nubablaɖaka la, eye nunɔla adre natsɔ agbodzokpẽ adre adze Yehowa ƒe Aɖaka la ŋgɔ.”
7 Egblɔ na aʋawɔlaawo be: “Mizɔ yi ŋgɔ, mizɔ ƒo xlã dua, eye aʋakpablalawo nadze Yehowa ƒe Aɖaka la ŋgɔ.”
8 Eye abe ale si Yosua gblɔ na aʋawɔlawo ene la, nunɔla adre siwo lé agbodzokpẽ adreawo ɖe asi le Yehowa ŋkume la zɔ yi ŋgɔ heku kpẽawo, eye Yehowa ƒe nubablaɖaka la dze wo yome.
9 Aʋakpablalaawo dze nunɔla siwo nɔ kpẽawo kum la ŋgɔ, eye aʋawɔla megbexeawo dze Aɖaka la yome esime nunɔlawo le kpẽawo kum atraɖii.
10 Ke Yosua de se na aʋawɔlawo be: “Migado ɣli alo ana woase miaƒe gbe o. Nya aɖeke megado le mia nu o, va se ɖe gbe si gbe magblɔ na mi be: ‘Mido ɣli!’ Ekema miado ɣli.”
11 Ena wokɔ Yehowa ƒe Aɖaka la ƒo xlã du la zi ɖeka, emegbe wogbugbɔ yi asaɖa la me hetsi afi ma dɔ le zã ma me.
12 Le ŋufɔke la, Yosua fɔ ŋdi kanya, eye nunɔlawo kɔ Yehowa ƒe Aɖaka la,
13 eye nunɔla adre siwo lé agbodzokpẽ adre ɖe asi dze Yehowa ƒe Aɖaka ŋgɔ la le kpẽawo kum atraɖii. Aʋakpablalaawo nɔ zɔzɔm le wo ŋgɔ, eye aʋawɔla megbexeawo dze Yehowa ƒe Aɖaka la yome esime nunɔlawo le kpẽawo kum atraɖii.
14 Wozɔ ƒo xlã du la zi ɖeka le ŋkeke evelia dzi, emegbe wotrɔ yi asaɖa la me.
Aleae wowɔ ŋkeke ade sɔŋ.
15 Ke le ŋkeke adrelia dzi la, wofɔ ŋdi kanya, esi agu nya dze teti ko, eye wozɔ ƒo xlã dua alea zi adre. Ŋkeke ma dzi koe wozɔ ƒo xlã dua zi adre.
16 Esi woƒo xlãe zi adrelia la, nunɔlawo ku kpẽawo, eye Yosua gblɔ na aʋawɔlaawo be: “Mido ɣli; elabena Yehowa tsɔ du la de asi na mi!
17 Miatsrɔ̃ du la kple nu sia nu si le eme la gbidigbidi; wo katã nye Yehowa tɔ.
Negbe Rahab gbolo la koe atsi agbe, eya kple ame siwo katã le egbɔ le aƒea me, elabena eɣla ame siwo míedɔ ɖa la.
18 Ke migate ɖe nu siwo wòle be woatsrɔ̃ gbidigbidi la ŋu o, ale be nu siwo wòle be woatsrɔ̃ gbidigbidi la ƒe ɖeke nagadzro mi miahayi etsɔ ge, eye miahe vɔ̃ ava Israel ƒe asaɖa la dzi ahana woatsrɔ̃e gbidii o.
19 Ke klosalo kple sika kple akɔblinuwo kpakple gayibɔnuwo ŋu kɔ na Yehowa.
Ele be mialɔ wo ayi Yehowa ƒe nu xɔasiwo dzraɖoƒe.” 20 Aʋawɔlaawo do ɣli esi woku kpẽawo. Esi aʋawɔlaawo nya se kpẽawo ƒe ɖiɖi eye wodo aʋaɣli ko la, gli la mu dze anyi. Emegbe aʋawɔlaawo ge ɖe dua me, ame sia ame yi ŋgɔ tẽe, eye woxɔ du la.
21 Wotsrɔ̃ nu siwo katã le dua me, ŋutsuwo kple nyɔnuwo, ɖekakpuiwo kple amegãɖeɖiwo, nyiwo kple alẽwo kpakple tedziwo kple yi.
22 Yosua gblɔ na ŋutsu eve siwo yi ɖatsa ŋku le anyigba la dzi be: “Miyi gbolo la ƒe me, eye miakplɔ nyɔnu la kple eƒemetɔwo katã do goe, abe ale si mieka atam nɛ ene.”
23 Ale ɖekakpui siwo va tsa ŋku la yi ɖakplɔ Rahab kple fofoa kple dadaa kple nɔviawo kpakple eƒe amewo katã do goe, ɛ̃, wokplɔ eƒemetɔwo katã do goe; eye wokplɔ wo dedie va teƒe aɖe le Israel ƒe asaɖa la godo.
24 Eye wotɔ dzo du la kple nu sia nu si le eme. Negbe klosalo, sika, akɔblinuwo kple gayibɔnuwo koe wolɔ yi Yehowa ƒe aƒe la me nu xɔasiwo dzraɖoƒe.
25 Rahab gbolo la kple fofoa ƒemetɔwo kpakple eya ŋutɔ ƒemetɔwo katã koe Yosua na wotsi agbe; eye wòle Israel va se ɖe egbe sia, elabena eɣla ame siwo Yosua dɔ ɖa be woaɖatsa ŋku le Yeriko la.
26 Eye Yosua ka atam sia ɣemaɣi be: “Aɖi ŋutsu si agbugbɔ Yeriko du sia atso la ŋu kpékpekpe le Yehowa ŋkume. Eƒe ŋgɔgbevi ƒe agbee wòatsɔ aɖo egɔme anyi, eye eƒe dɔmlɔea ƒe agbee wòatsɔ ade agbo enu.”
27 Ale Yehowa nɔ kple Yosua, eye eƒe ŋkɔ ɖi le anyigba blibo la katã dzi.
7:1-26
7 Ke Israel-viwo meɖi anukware le nu siwo wòle be woatsrɔ̃ gbidigbidi la me o, elabena Akan, Karmi vi, ame si nye Zabdi vi, ame si nye Zera vi, si tso Yuda-to la me tsɔ nu siwo wòle be woatsrɔ̃ gbidii la ƒe ɖe.
Eye Yehowa ƒe dziku fla ɖe Israel-viwo ŋu.
2 Eye Yosua dɔ ŋutsuwo tso Yeriko ɖo ɖe Ai, si te ɖe Bet-Aven ŋu le Betel ƒe ɣedzeƒe, eye wògblɔ na wo be: “Miyi ɖatsa ŋku le anyigba la dzi.”
Eya ta ŋutsuawo yi ɖatsa ŋku le Ai.
3 Esi wotrɔ gbɔ va Yosua gbɔ la, wogblɔ nɛ be: “Mehiã be aʋawɔlawo katã nayi o.
Ame akpe eve alo akpe etɔ̃ ko ate ŋu asi Ai.
Mègaɖe fu na aʋawɔlawo katã be woayi o, elabena ameawo mesɔ gbɔ o.”
4 Eya ta aʋawɔla siwo anɔ abe akpe etɔ̃ ene yi, gake wosi le Aitɔwo nu.
5 Aitɔwo wu ŋutsu blaetɔ̃ vɔ ade, eye wonya wo ɖe nu tso dugbo la nu va se ɖe keke Sebarim ke, eye wonɔ wo wum le aga la me.
Eya ta dukɔ la ƒe dzi lólo zu tsi.
6 Enumake Yosua dze eƒe awuwo, eye wòtsyɔ mo anyi ɖe Yehowa ƒe Aɖaka la ŋgɔ va se ɖe fiẽ, Israel ametsitsiwo hã wɔ nenema, eye wonɔ ke lɔm kɔ ɖe tame.
7 Eye Yosua gblɔ be: “Oo Aƒetɔ Dziɖulagã Yehowa, nu ka tae nèkplɔ dukɔ sia wotso Yordan-tɔsisia be nàtsɔ mí ade asi na Amoritɔwo woatsrɔ̃?
Ne ɖe míenya hetsi Yordan godo la, ne enyo wu ɖe!
8 Oo Yehowa, meɖe kuku, esi Israel si le eƒe futɔwo nu ɖe, aleke gblɔ ge mala fifia?
9 Ne Kanaantɔwo kple anyigba la dzi nɔlawo katã see la, woaɖe to ɖe mí, ahatsrɔ̃ míaƒe ŋkɔ ɖa le anyigba la dzi; ekema nu kae nàwɔ le wò ŋkɔ gã la ŋu?”
10 Eye Yehowa ɖo eŋu na Yosua be: “Tso ɖe tsitre!
Nu ka tae nètsyɔ mo anyi?
11 Israel wɔ nu vɔ̃, eye wotu nu, si mebla kpli wo la.
Wotsɔ nu siwo wòle be woatsrɔ̃ gbidigbidi la dometɔ aɖewo, wofi wo, eye wotsɔ wo ɣla ɖe woƒe nuwo dome.
12 Eya ta Israel-viwo mate ŋu anɔ te ɖe woƒe futɔwo nu o.
Woatrɔ megbe ade woƒe futɔwo ahasi le wo nu, elabena wozu nu si wòle be woatsrɔ̃ gbidigbidi.
Nyemaganɔ kpli mi o, negbe ɖe mieɖe nu si wòle be woatsrɔ̃ gbidii la ɖa le mia dome hafi.
13 Tso nàkɔ dukɔ la ŋu!
Gblɔ na wo be: ‘Mikɔ mia ɖokuiwo ŋu etsɔ, elabena ale Yehowa Israel ƒe Mawu la gblɔe nye esi: “Oo Israel, nu si wòle be woatsrɔ̃ gbidii la le dowòme.
Màgate ŋu anɔ te ɖe wò futɔwo nu o, va se ɖe esime mieɖe nu si wòle be woatsrɔ̃ gbidigbidi la ɖa le mia dome hafi.
14 Miva etsɔ ŋdi, to sia to, eye to si dzi Yehowa atɔ asii la nate va, ƒome sia ƒome, eye ƒome si dzi Yehowa atɔ asii la nate va, aƒe sia aƒe, eye aƒe si dzi Yehowa atɔ asii la nate va ŋutsu ɖekaɖeka.
15 Woatɔ dzo ame si gbɔ wokpɔ nu si wòle be woatsrɔ̃ gbidii la le, eya kple eƒe nuwo katã, elabena etu Yehowa ƒe nubabla la, eye wòwɔ ŋukpenanu le Israel.”’”
16 Le ŋufɔke la, Yosua fɔ ŋdi kanya, eye wòna Israel te va, to sia to, eye wotɔ asi Yuda-to la dzi.
17 Ena Yuda ƒomeawo te va, eye wotɔ asi Zera viwo ƒe ƒome la dzi, eye emegbe wòna Zera viwo ƒe ƒomea te va, ŋutsu sia ŋutsu, eye wotɔ asi Zabdi dzi.
18 Mlɔeba ena Zabdi ƒe aƒe la te va, ŋutsu sia ŋutsu, eye wotɔ asi Akan, Karmi vi, Zabdi vi, ame si nye Zera vi, tso Yuda-toa me la dzi.
19 Eye Yosua gblɔ na Akan be: “Vinye, meɖe kuku, de bubu Yehowa Israel ƒe Mawu la ŋu, eye nàʋu eme nam.
Meɖe kuku, gblɔ nu si nèwɔ la nam.
Mègaɣlae ɖem o.”
20 Eye Akan ɖo eŋu na Yosua be: “Le nyateƒe me la, nyee wɔ nu vɔ̃ ɖe Yehowa Israel ƒe Mawu la ŋu, eye nu si mewɔ lae nye esi:
21 Esi mekpɔ awu xɔasi nyakpɔ aɖe si tso Sinar kple klosalo sekel alafa eve, kple sikakpɔti ɖeka, si ƒe kpekpeme nye sekel blaatɔ̃ le aboyonuawo dome la, wobiã ŋu nam, eye metsɔ wo.
Meɖi nuawo ɖe nye agbadɔ me, eye ga la le wo te.”
22 Enumake Yosua dɔ amewo woƒu du yi agbadɔ la me, eye vavãe woɖi awuawo ɖe eƒe agbadɔ la me, eye ga la hã le wo te.
23 Ale wotsɔ nuawo tso agbadɔ la me vɛ na Yosua kple Israel-viwo katã, eye wotsɔ wo da ɖe Yehowa ŋkume.
24 Azɔ Yosua kple Israel blibo si le eŋu la kplɔ Akan, Zera vi la, eye wotsɔ klosaloa, awu xɔasia kple sikakpɔti la, eye wokplɔ viaŋutsuwo, vianyɔnuwo, eƒe nyiwo, tedziwo, alẽwo, eye wotsɔ eƒe agbadɔ kple eƒe nuwo katã yi Akor Bali la me.
25 Eye Yosua gblɔ be: “Nu ka tae nèhe vɔ̃ va mía dzi?
Yehowa hã ahe vɔ̃ ava dziwò egbe sia.”
Israel blibo la ƒu kpe wo woku, eye wotɔ dzo wo.
Ale woƒu kpe wo katã woku.
26 Eye wofɔ kpewo li kɔ gã aɖe ɖe edzi, eye kɔ sia li va se ɖe egbe.
Eye Yehowa ƒe dziku helĩhelĩ la nu fa.
Esia tae wona ŋkɔ teƒe ma be Akor Bali me va se ɖe egbe sia.
8:1-35
8 Azɔ Yehowa gblɔ na Yosua be: “Mègavɔ̃ o, eye ŋɔ megadzi wò o.
Kplɔ aʋawɔlawo katã nàho ɖe Ai ŋu.
Kpɔ ɖa, metsɔ Ai-fia, eƒe dukɔ, eƒe du la kple eƒe anyigba de asi na wò.
2 Wɔ Ai kple eƒe fia la abe ale si tututu nèwɔ Yeriko kple eƒe fia la ene, ke le eya gome la, miate ŋu aha eƒe nuwo kple eƒe lãwo na mia ɖokuiwo.
Na amewo nade xa ɖe du la megbe.”
3 Eya ta Yosua kple aʋawɔlawo katã ho ɖe Ai ŋu, eye Yosua tia aʋakalẽtɔ akpe blaetɔ̃, eye wòdɔ wo ɖa le zã me.
4 Ede se sia na wo be: “Miyi ɖade xa ɖe du la megbe.
Migayi adzɔge boo tso dua gbɔ o, eye mi katã minɔ klalo.
5 Ke nye kple ame siwo katã le ŋunye la míate ɖe du la ŋu, eye ne wodo go va kpe mí abe tsã ene la, ekema míasi le wo nu.
6 Ne woyɔ mí ɖe enu la, míahe wo ɖa le dua gbɔ, elabena woagblɔ be: ‘Wole sisim le mía nu abe tsã ene.’
Ale míasi le wo nu.
7 Ekema miado le xadeƒe la axɔ dua; Yehowa mia Mawu atsɔe ade asi na mi.
8 Ne mienya xɔ dua ko la, mitɔ dzoe.
Miwɔ abe ale si Yehowa gblɔ ene.
Kpɔ ɖa, se siawoe mede na mi.”
9 Emegbe Yosua dɔ wo ɖa, eye woyi xadeƒe la; wode xa ɖe Betel kple Ai dome, le Ai ƒe ɣetoɖoƒe, eye Yosua tsi aʋawɔla susɔeawo gbɔ zã ma.
10 Esi Yosua fɔ ŋdi kanya, eye wòƒo aʋawɔlaawo nu ƒu la, eya kple Israel ametsitsiwo kplɔ wo ɖo ta Ai.
11 Eye aʋawɔla siwo katã le eŋu la zɔ yi dua ŋgɔ.
Woƒu asaɖa anyi ɖe Ai ƒe dziehe, eye bali aɖe tso wo kple Ai dome.
12 Le ɣeyiɣi ma me la, eɖe ŋutsu siwo anɔ akpe atɔ̃, eye wòna wode xa ɖe Betel kple Ai dome le dua ƒe ɣetoɖoƒe.
13 Ale aʋawɔlawo ƒe akpa gãtɔ ƒu asaɖa anyi ɖe dua ƒe dziehe, eye aʋawɔla megbexeawo ƒu asaɖa anyi ɖe dua ƒe ɣetoɖoƒe, eye Yosua yi bali la me le zã ma me.
14 Esi Ai-fia kpɔ esia ko la, eya kple dua me ŋutsuwo katã fɔ ŋdi kanya hewɔ kaba do yi aʋa kpe ge kple Israel le teƒe aɖe si dze ŋgɔ tagba la.
Ke menya be wode xa ɖi na ye le dua megbe o.
15 Esi Ai ŋutsuwo dze aʋa ɖe wo ŋu la, Yosua kple Israel blibo la katã si to mɔ si ɖo ta gbedzi.
16 Eye woyɔ ame siwo katã le dua me ƒo ƒu be woanya wo ɖe nu; esi wonya Yosua ɖe nu la, wohe wo yi adzɔge tso dua gbɔ.
17 Ŋutsu aɖeke mekpɔtɔ ɖe Ai kple Betel, si medo go heti Israel yome o.
Ale wogblẽ du la ɖe nuvo henya Israel ɖe nu.
18 Azɔ Yehowa gblɔ na Yosua be: “Do akplɔ si le asiwò la ɖe Ai lɔƒo, elabena asiwò mee matsɔe ade.”
Eya ta Yosua do akplɔ si le esi la ɖe du la gbɔ.
19 Esi wònya do eƒe asi ɖa teti ko la, xadelawo do le xadeƒea kaba, eye woƒu du ge ɖe dua me hexɔe.
Eye wotɔ dzo du la enumake.
20 Esi Ai ŋutsuwo trɔ kpɔ megbe la, wokpɔ be dzudzɔ de dzi kɔtɔɔ le dua me, eye ŋusẽ meganɔ wo ŋu woasi aɖo ta afi aɖeke o.
Eye Israel-vi siwo si yina gbea dzi la trɔ ɖe wo yometilawo ŋu.
21 Esi Yosua kple Israel blibo la katã kpɔ be xadelawo xɔ dua, eye dzudzɔ de dzi le dua me la, wotrɔ ɖe Ai ŋutsuawo ŋu.
22 Ame siwo xɔ dua la do go va kpe wo, ale wɔ Ai ŋutsuwo tsi to me, Israel-viwo le woƒe akpa si kple akpa kemɛ, eye wosi wo va se ɖe esime agbetsila alo sisila aɖeke mekpɔtɔ o.
23 Gake wolé Ai-fia agbagbee hekplɔe vɛ na Yosua.
24 Esi Israel wu Aitɔwo katã le tagba, le gbedzi afi si woti wo yome va, eye wotsrɔ̃ wo dometɔ ɖe sia ɖe kple yi vɔ keŋkeŋ la, Israel blibo la trɔ yi Ai, eye wòtsrɔ̃e kple yi.
25 Aitɔ siwo katã tsi yi nu gbe ma gbe, ŋutsuwo kple nyɔnuwo siaa le ame akpe wuieve.
26 Yosua megbugbɔ eƒe asi si wòtsɔ do akplɔ la ɖa la ɖe megbe o, va se ɖe esime wòtsrɔ̃ Aitɔwo katã vɔ keŋkeŋ.
27 Ke Israel ha lãwo kple dua me nuwo na wo ɖokuiwo, abe ale si Yehowa de se na Yosua ene.
28 Eye Yosua tɔ dzo Ai, eye wòzu aƒedo gbidigbidi va se ɖe egbe sia.
29 Ehe Ai-fia ɖe ati ŋu va se ɖe fiẽ, eye esi ɣe yina to ɖo ge la, Yosua ɖe gbe be woaɖe eƒe kukua le atia ŋu.
Eye wotsɔe ƒu gbe ɖe dua ƒe agbo nu, eye wofɔ kpewo li kɔ gã aɖe ɖe edzi, kpekɔa le afi ma va se ɖe egbe.
30 Ɣemaɣie Yosua ɖi vɔsamlekpui na Yehowa, Israel ƒe Mawu la, ɖe Ebal To la dzi,
31 abe ale si Yehowa ƒe subɔla Mose de se na Israel-viwo, eye woŋlɔe ɖe Mose ƒe Segbalẽa me ene, be wòanye “Kpe blibo siwo wometsɔ gadɔwɔnu aɖeke fui o la ƒe vɔsamlekpui.”
Wosa numevɔwo kple ŋutifafavɔwo le edzi na Yehowa.
32 Yosua gbugbɔ ŋlɔ Mose ƒe Se, si wòŋlɔ le Israel-viwo ŋkume la, ɖe kpewo dzi le afi ma.
33 Eye Israel blibo la katã, woƒe ametsitsiwo, dzikpɔlawo kple ʋɔnudrɔ̃lawo tɔ ɖe Aɖaka la ƒe axa eveawo dzi le Lewi vi nunɔla siwo kɔa Yehowa ƒe nubablaɖaka la ŋgɔ.
Amedzrowo kple dumeviwo siaa nɔ afi ma.
Woƒe afã tɔ ɖe Gerizim To la ŋgɔ, eye afã tɔ ɖe Ebal To la ŋgɔ, be woayra Israel dukɔ la (abe ale si tututu Yehowa ƒe subɔla Mose de se na wo gbe aɖe gbe ene).
34 Emegbe exlẽ Se la me nyawo katã, yayrawo kple fiƒodewo, sesĩe le nya siwo katã woŋlɔ ɖe Segbalẽa me la nu.
35 Nya siwo katã ƒe se Mose de la dometɔ aɖeke metsi anyi, si Yosua mexlẽ sesĩe le Israel ƒe ha blibo la katã, si me nyɔnuwo kple ɖeviwo kpakple amedzro siwo le wo dome hã le la ŋkume o.
9 Esi fia siwo katã le Yordan ƒe ɣetoɖoƒe, siwo le tonuto la me, le Sefela kple Ƒu Gã blibo la nu kpakple Lebanon ŋgɔ, siwo nye Hititɔwo kple Amoritɔwo, Kanaantɔwo, Perizitɔwo, Hivitɔwo kple Yebusitɔwo, nya se nu si dzɔ ko la,
2 wo katã wowɔ ɖeka be yewoawɔ aʋa kple Yosua kpakple Israel.
3 Gibeontɔwo hã se nu si Yosua tu kple Yeriko kple Ai.
4 Eya ta wowɔ ayenu, eye wodi mɔdzinuɖuɖu de kotoku xoxowo me tsɔ ɖo woƒe tedziwo dzi, eye wotsɔ waingolo xoxo vuvu siwo wogbugbɔ tɔ,
5 eye wodo afɔkpa xoxo siwo woka, kple awu xoxowo. Abolo siwo katã wotsɔ ɖe asi la ƒu hefli kakɛkakɛ.
6 Woyi Yosua gbɔ le asaɖa la me le Gilgal, eye wogblɔ na eya kple Israel ŋutsuwo be: “Anyigba didi aɖe dzie míetso va. Eye míedi be miabla nu kpli mí.”
7 Ke Israel ŋutsuwo gblɔ na Hivitɔawo be: “Ðewohĩ mía gbɔ afi sia koe miele. Ekema aleke wɔ míabla nu kpli mi?”
8 Woɖo eŋu na Yosua be: “Wò subɔviwoe míenye.”
Eye Yosua bia wo be: “Ame kawoe mienye, eye afi kae mietso?”
9 Woɖo eŋu nɛ be: “Anyigba didi aɖe ŋutɔ dzie wò subɔviwo tso le Yehowa wò Mawu ƒe ŋkɔ la ta, elabena míese eŋkɔ kple nu siwo katã wòwɔ le Egipte,
10 kple nu siwo katã wòwɔ Amoritɔwo ƒe fia eve siwo nɔ Yordan godo, siwo nye Sihon, Hesbon-fia, kple Og, Basan-fia si nɔ Astarot.
11 Eya ta míaƒe ametsitsiwo kple míaƒe anyigbadzitɔwo katã gblɔ na mí be: ‘Mitsɔ mɔdzinuɖuɖu ɖe asi miayi aɖakpe wo. Migblɔ na wo be: “Míazu miaƒe subɔviwo; eya ta mibla nu kpli mí.”’
12 Abolo siawo la, abolo dzodzoe wonye nɔ mía si gbe si gbe míedzo le míaƒe aƒewo me gbɔna mia gbɔ afi sia. Ke azɔ abe ale si miawo ŋutɔwo miakpɔe ene la, woƒu hefli kakɛkakɛ.
13 Eye waingolo siawo le yeye hafi míeku wain ɖe wo me, ke azɔ la wovuvu.
Eye míaƒe awuwo kple afɔkpawo vuvu le ale si gbegbe mɔa didii ta.”
14 Eye ŋutsuawo xɔ woƒe nuɖuɖuawo ƒe ɖe, gake womebia gbe Yehowa se o.
15 Eye Yosua wɔ ŋutifafa kpli wo, eye wòbla nu kpli wo be yeana woanɔ agbe, eye ha la ƒe tatɔwo ka atam na wo tsɔ ɖo kpe esia dzi.
16 Esi wobla nu kpli wo ŋkeke etɔ̃ megbe la, wova se be womele adzɔge tso yewo gbɔ o, yewoƒe nutoa me koe wole.
17 Eye Israel-viwo dze mɔ eye le ŋkeke etɔ̃a gbe la, wova ɖo woƒe duwo me; woƒe duawoe nye Gibeon, Kefira, Beerot kple Kiriat-Yearim.
18 Gake Israel-viwo medze wo dzi o, elabena ha la ƒe tatɔwo ka atam na wo le Yehowa, Israel ƒe Mawu la ƒe ŋkɔ me.
Eye ha blibo la lĩ liʋiliʋĩ le tatɔawo ŋu.
19 Eye tatɔawo gblɔ na ha blibo la be: “Esi míeka atam na wo le Yehowa, Israel ƒe Mawu la ŋkɔ me ta la, míekpɔ mɔ awɔ nu vevi wo o.
20 Nu si wɔ ge míalae nye esi: Míana woanɔ agbe, ne dziku nagava mía dzi le atam si míeka na wo la ta o.”
21 Eye tatɔawo gblɔ kpee be: “Mina woanɔ agbe, gake woazu nakefɔlawo kple tsidulawo na ha blibo la katã.”
Nya siawoe tatɔawo tsɔ do ŋugbee na wo.”
22 Azɔ Yosua yɔ wo, eye wògblɔ na wo be: “Nu ka tae mieflu mí gblɔ be, ‘Didiƒe kee míetso,’ evɔ wònye mía gbɔ afi sia ko miele?
23 Tso fifia la, woƒo fi de mi, eye mianye kluviwo ahazu nakefɔlawo kple tsidulawo na nye Mawu ƒe aƒe la ɖaa.”
24 Eye woɖo eŋu na Yosua be: “Nu si tae nye be, wogblɔ na wò subɔviwo be Yehowa wò Mawu la de se na eƒe subɔla Mose be wòatsɔ anyigba blibo la katã ana mi, eye wòatsrɔ̃ anyigba la dzi nɔlawo katã gbidigbidi le mia ŋgɔ.
Eya ta míevɔ̃ ɖe míaƒe agbe ta le mia ta, esia tae míewɔ nu sia ɖo. 25 Azɔ míele asiwò me.
Wɔ nu sia nu si nèkpɔ be enyo hesɔ la kpli mí.” 26 Eye nenemae wòwɔ wo; eɖe wo tso Israel-viwo si me, eye womewu wo o.
27 Gake tso gbe ma gbe la, Yosua na wozu nakefɔlawo kple tsidulawo na ha la kple Yehowa ƒe vɔsamlekpui la le teƒe si Mawu atia la, wogale esia wɔwɔ dzi va se ɖe egbe.
10:1-43
10 Esi Yerusalem-fia Adoni-Zedek nya se be Yosua xɔ Ai eye wòtsrɔ̃e gbidii, ewɔ Ai kple eƒe fia abe ale si tututu wòwɔ Yeriko kple eƒe fia ene, eye Gibeontɔwo wɔ ŋutifafa kple Israel, eye wole wo dome ko la,
2 dzidzi ƒoe ŋutɔ, elabena Gibeon du la lolo abe fiaduawo dometɔ ɖeka ene. Elolo wu Ai, eye eme ŋutsuwo katã nye aʋakalẽtɔwo.
3 Eya ta Yerusalem-fia Adoni-Zedek ɖo du sia ɖe Hebron-fia Hoham kple Yarmut-fia Piram kple Lakis-fia Yafia kpakple Eglon-fia Debir be:
4 “Miva kpe ɖe ŋunye ne míaho aʋa ɖe Gibeon ŋu, elabena ewɔ ŋutifafa kple Yosua kpakple Israel-viwo.”
5 Ale Amoritɔwo ƒe fia atɔ̃ siwo nye Yerusalem-fia, Hebron-fia, Yarmut-fia, Lakis-fia, Eglon-fia kple woƒe aʋakɔwo katã ƒo ƒu, eye wova ƒu asaɖa anyi ɖe Gibeon ŋu be yewoakpe aʋa kplii.
6 Eye Gibeon ŋutsuwo dɔ ame ɖo ɖe Yosua le asaɖa la me le Gilgal be: “Mègagblẽ wò kluviwo ɖi o. Va kaba ne nàxɔ na mí, eye nàkpe ɖe mía ŋu! Amoritɔwo ƒe fia siwo katã le tonutoa me la ƒo takpli ɖe mía ŋu.”
7 Eya ta Yosua kple aʋawɔlawo kpakple kalẽtɔwo katã ho tso Gilgal yi.
8 Eye Yehowa gblɔ na Yosua be: “Mègavɔ̃ wo o, elabena metsɔ wo de asi na wò. Wo dometɔ aɖeke mate ŋu anɔ te ɖe nuwò o.”
9 Eye Yosua zɔ zã blibo la katã tso Gilgal va dze wo dzi le vo me.
10 Eye Yehowa na wotɔtɔ le Israel ŋkume, eye wowu wo eteƒe mekɔ o le Gibeon, eye wokplɔ wo ɖo to todzimɔ si yi Bet-Horon, eye wonɔ wo wum va se ɖe keke Azeka kple Makeda ke.
11 Esime wonɔ sisim le Israel nu, eye wonɔ Bet-Horon ƒe abu ɖim la, Yehowa na tsikpe gãwo dza tso dziƒo ɖe wo dzi, va se ɖe keke Azeka ke eye woku. Le nyateƒe me la, ame siwo tsikpeawo wu sɔ gbɔ wu ame siwo Israel-viwo wu kple yi.
12 Ɣemaɣi, le gbe si gbe Yehowa si Amoritɔwo vevie le Israel-viwo ŋgɔ lae Yosua gblɔ na Yehowa le Israel-viwo ŋkume be: “Ɣe, tɔ ɖe Gibeon tame, Eye ɣleti, tɔ ɖe Aiyalon Bali la tame!”
13 Ale ɣe la tɔ ɖi, eye ɣleti hã meɖe zɔ o va se ɖe esime dukɔ la bia hlɔ̃ eƒe futɔwo.
Ðe womeŋlɔe ɖe Yasar ƒe agbalẽ me oa?
Eye ɣe tɔ ɖe dziƒo titina, eye meɖe abla yi ɖaɖo to o abe ŋkeke ɖeka blibo ene.
14 Ŋkeke aɖeke menɔ abe esia ene kpɔ o, eɖanye do ŋgɔ nɛ alo le emegbe, si me Yehowa ɖo to amegbetɔ ƒe gbe o, elabena Yehowa nɔ aʋa wɔm na Israel.
15 Le ema megbe la, Yosua kple Israel-viwo katã gbugbɔ va asaɖa la me le Gilgal.
16 Ke fia atɔ̃awo si yi ɖabe ɖe agado me le Makeda.
17 Eye wova gblɔ na Yosua be: “Wokpɔ fia atɔ̃awo wobe ɖe agado me le Makeda.”
18 Eya ta Yosua gblɔ be: “Mimli kpe gãwo ɖo agado la nu, eye miɖe ŋutsuwo woadzɔ wo ŋu.
19 Ke mi ame susɔeawo, migatɔ o. Minya miaƒe futɔwo ɖe nu, eye minɔ wo wum tso wo megbe. Migaɖe mɔ na wo woage ɖe woƒe duawo me o, elabena Yehowa mia Mawu tsɔ wo de asi na mi.”
20 Yosua kple Israel-viwo wu wo dometɔ gbogbo aɖewo hetsrɔ̃ wo katã kloe, negbe agbetsila ʋɛ aɖewo koe susɔ siwo si yi ɖabe ɖe woƒe du sesẽwo me;
21 ke aʋakɔ blibo la katã trɔ yi asaɖa la me le Yosua gbɔ le Makeda dedie. Ame aɖeke megake atse gblɔ nya aɖeke ɖe Israel-viwo ŋu o.
22 Azɔ Yosua gblɔ be: “Miʋu nu le agado la nu, ne miakplɔ fia atɔ̃awo do goe tso agado la me vɛ nam.”
23 Eye wokplɔ fia atɔ̃awo tso agado la me vɛ nɛ: Yerusalem-fia, Hebron-fia, Yarmut-fia, Lakis-fia kple Eglon-fia.
24 Esi wokplɔ fia siawo vɛ na Yosua la, eyɔ Israel ŋutsuwo katã, eye wògblɔ na aʋakplɔla siwo yi kplii la be: “Mite va ŋgɔ. Mitsɔ miaƒe afɔwo ɖo fia siawo ƒe ʋume.”
Eya ta wote va ŋgɔ, eye wotsɔ woƒe afɔwo ɖo woƒe ʋume. 25 Eye Yosua gblɔ na wo be: “Migavɔ̃ o, eye ŋɔ megadzi mi o. Milé dzi ɖe ƒo, eye misẽ ŋu, elabena aleae Yehowa awɔ miaƒe futɔ siwo katã ŋu mieho aʋa ɖo lae.”
26 Emegbe Yosua wu wo, eye wòhe wo ɖe ati atɔ̃ ŋu, eye wonɔ atiawo ŋu va se ɖe fiẽ.
27 Le ɣetrɔ la, Yosua ɖe gbe be woayi aɖaɖe wo le atiawo ŋu, eye wokɔ wo ƒu gbe ɖe agado si me wobe ɖo la me.
Eye wotsɔ kpe gãwo ɖo agado la nu, eye wogale afi ma va se ɖe egbe. 28 Gbe ma gbe Yosua xɔ Makeda, eye wòsii kple yi. Etsrɔ̃ eƒe fia kple ame siwo katã le eme la gbidigbidi. Mena ame aɖeke tsi agbe o. Ewɔ Makeda-fia abe ale si wòwɔ Yeriko-fia ene.
29 Eye Yosua kple Israel ƒe aʋakɔ blibo la ho tso Makeda yi Libna, eye wowɔ aʋa kple Libna.
30 Eye Yehowa tsɔ Libna hã kple eƒe fia de asi na Israel, eye wotsrɔ̃ emenɔlawo katã kple yi, womena ame aɖeke tsi agbe le eme o. Ale wowɔ eƒe fia la abe ale si wowɔ Yeriko-fia ene.
31 Eyome Yosua kple Israel ƒe aʋakɔ blibo la ho tso Libna yi Lakis, eye woyi ɖaƒu asaɖa anyi ɖe afi ma eye wowɔ aʋa kplii.
32 Yehowa tsɔ Lakis de asi na Israel, eye woxɔe le ŋkeke evea gbe. Wotsrɔ̃ dua kple emenɔlawo katã kple yi, abe ale si ko wowɔ Libna ene.
33 Eye Gezer-fia Horam yi ɖakpe ɖe Lakis ŋu, gake Yosua si eya kple eƒe dukɔ la va se ɖe esime ame aɖeke metsi agbe o.
34 Yosua kple Israel ƒe aʋakɔ blibo la ho tso Lakis yi Eglon, eye woyi ɖaƒu asaɖa anyi ɖe eŋu hewɔ aʋa kplii.
35 Woxɔe gbe ma gbe, eye wosii kple yi. Wotsrɔ̃ emenɔlawo katã gbe ma gbe, abe ale si ko wowɔ Lakis ene.
36 Eye Yosua kple Israel ƒe aʋakɔ blibo la ho tso Eglon yi Hebron, eye wowɔ aʋa kplii.
37 Woxɔe hetsrɔ̃e kple eƒe fia, eƒe duwo kple emenɔlawo katã kple yi. Mena ame aɖeke tsi agbe o, abe ale si ko wòwɔ Eglon ene, etsrɔ̃ eya kple emenɔlawo katã gbidii.
38 Eyome Yosua kple Israel ƒe aʋakɔ blibo la trɔ ɖo ta Debir, eye wowɔ aʋa kplii.
39 Exɔe kple eŋu duwo katã, elé eƒe fia la, eye wotsrɔ̃ duawo kple wo me nɔlawo katã kple yi, mena ame aɖeke tsi agbe o. Ewɔ Debir kple eƒe fia abe ale si tututu wòwɔ Hebron kpakple Libna kple eƒe fia ene.
40 Yosua ɖu anyigba siwo katã le tonutoa me, Negeb, Sefela kple toŋuduwo kpakple woƒe fiawo katã dzi, mena ame aɖeke tsi agbe o; etsrɔ̃ ame sia ame gbidigbidi, abe ale si tututu Yehowa, Israel ƒe Mawu la, de see ene.
41 Yosua ɖu wo dzi tso Kades-Barnea va se ɖe Gaza, tso Gosen-nyigba blibo la dzi va se ɖe Gibeon.
42 Eye Yosua ɖu fia siawo kple woƒe anyigbawo katã dzi le aʋahoho ɖeka me, elabena Yehowa, Israel ƒe Mawu, lae nɔ aʋa wɔm na Israel.
43 Emegbe Yosua kple Israel ƒe aʋakɔ blibo la katã trɔ gbɔ va asaɖa la me le Gilgal.
11:1-23
11 Esi Hazor-fia Yabin nya see ko la, eɖo du ɖe Madon-fia Yobab, Simron-fia kple Aksaf-fia,
2 fia siwo le tonutowo me le dziehe, esiwo le tagba le Kineret ƒe anyiehe, Sefela kple Dor togbɛwo dzi le ɣetoɖoƒe,
3 kpakple Kanaantɔ siwo le ɣedzeƒe kple ɣetoɖoƒe, Amoritɔwo, Hititɔwo, Perizitɔwo, Yebusitɔ siwo le tonutoa me, kple Hivitɔ siwo le Hermon To la ƒe bali me le Mizpa-nyigba dzi.
4 Eya ta woho va kple woƒe aʋakɔwo katã, wosɔ gbɔ abe ƒutake ene; wova kple sɔwo kple aʋatasiaɖam gbogbo aɖewo.
5 Fia siawo katã ɖo gbe ɖi, eye wova ƒu asaɖa anyi ɖe Merom-tɔʋu la nu be yewoakpe aʋa kple Israel.
6 Yehowa gblɔ na Yosua be: “Mègavɔ̃ wo o, elabena etsɔ ɣealewoɣi la, mawu wo katã na Israel. Nàtso agbeka na woƒe sɔwo, eye nàtɔ dzo woƒe tasiaɖamwo.”
7 Yosua kple aʋawɔlaawo katã va ƒo ɖe wo dzi le vo me le Merom-tɔʋu la nu.
8 Yehowa tsɔ wo de asi na Israel, eye woɖu wo dzi, eye wonya wo ɖe nu va se ɖe keke Sidon Gã kple Misrefot-Mayim kpakple gbadzaƒe si le Mizpe Bali si le ɣedzeƒe la me ke, wonɔ wo wum va se ɖe esime ame aɖeke metsi agbe o.
9 Emegbe Yosua wɔ wo abe ale si tututu Yehowa gblɔ nɛ ene; etso agbeka na woƒe sɔwo, eye wòtɔ dzo woƒe tasiaɖamwo.
10 Gawu la, Yosua trɔ va xɔ Hazor, eye wòwu eƒe fia kple yi, elabena Hazor ye nye fiaɖuƒe siawo katã ƒe ta tsã.
11 Wowu emenɔlawo katã kple yi hetsrɔ̃ wo gbidigbidi. Womegblẽ ame aɖeke ɖi o.
Eye wòtɔ dzo Hazor. 12 Yosua xɔ fia siawo ƒe duwo katã, eye wòwu woƒe fiawo katã kple yi. Etsrɔ̃ wo gbidii, abe ale si tututu Yehowa ƒe subɔla Mose de se ene.
13 Ke Israel metɔ dzo du siwo le woƒe togbɛwo dzi la dometɔ aɖeke o, negbe Hazor koe Yosua tɔ dzoe.
14 Israel-viwo ha du siawo ƒe aboyonuwo katã kple lãwo na wo ɖokuiwo. Gake wowu ame sia ame kple yi va se ɖe esime wotsrɔ̃ wo dometɔ ɖe sia ɖe.
Womena ame aɖeke tsi agbe o. 15 Ale si tututu Yehowa de se na eƒe subɔla Mose la, nenemae Mose de se na Yosua, eye nenema tututue Yosua wɔ.
Ewɔ nu siwo katã ƒe se Yehowa de na Mose la pɛpɛpɛ, meɖe ɖeke le eme o. 16 Yosua xɔ anyigba siawo katã, tonuto la, Negeb blibo la, Gosen-nyigba blibo la, Sefela, Araba, Israel tonuto la kple eƒe Sefela,
17 tso Halak To si ɖo ta Seir la gbɔ va se ɖe keke Baal-Gad si le Lebanon Bali me le Hermon Toa te ke, eye wòɖu woƒe fiawo katã dzi hewu wo.
18 Yosua wɔ aʋa kple fia siawo ɣeyiɣi didi aɖe.
19 Du aɖeke mewɔ ŋutifafa kple Israel-viwo o, negbe Hivitɔwo, ame siwo le Gibeon la ko.
Ke wowɔ aʋa xɔ du bubuawo katã. 20 Elabena Yehowa ye ɖe mɔ woƒe dzi me sẽ, be woaho aʋa ɖe Israel ŋu, ale be wòatsrɔ̃ wo nublanuimakpɔmakpɔe.
Ele be woatsrɔ̃ wo gbidigbidi, abe ale si tututu Yehowa de se na Mose ene. 21 Ɣemaɣi la, Yosua yi ɖatsrɔ̃ Anakitɔwo ɖa le tonuto la me, le Hebron, le Debir, le Anab, le Yuda tonuto bliboa me kple Israel tonuto bliboa katã me.
Yosua tsrɔ̃ wo kple woƒe duwo gbidii. 22 Anakitɔ aɖeke mekpɔtɔ ɖe Israel-viwo ƒe anyigba dzi o.
Negbe Gaza, Gat kple Asdod ko. 23 Ale Yosua xɔ anyigba blibo la katã, abe ale si Yehowa do ŋugbe na Mose ene, eye Yosua tsɔ anyigba la na Israel-viwo wotɔwotɔe wòzu woƒe domenyinu be woamae le woƒe toawo me.
Eye anyigba la kpɔ gbɔdzɔe tso aʋawɔwɔ me.
12:1-24
12 Azɔ esiawoe nye anyigba la dzi fia siwo dzi Israel-viwo ɖu, ame siwo ƒe anyigba woxɔ le Yordan ƒe ɣedzeƒe gome, tso Arnon Bali la nu va se ɖe Hermon To la gbɔ kple Araba blibo la le ɣedzeƒe:
2 Sihon, Amori-fia si nɔ Hesbon ƒe dziɖuƒe tso Aroer si le Arnon Bali nu, kple tso balia titina hekpe ɖe Gilead ƒe afã ŋu va se ɖe keke Yabok Bali, si nye Amonitɔwo ƒe liƒo, la me ke.
3 Eƒe dziɖuƒe la gatso Araba va se ɖe keke Kineret-ƒu la nu le ɣedzeƒe gome va se ɖe keke Araba-ƒu, si nye Dzeƒu la nu le ɣedzeƒe ɖo ta Bet-Yesimot, va se ɖe Pisga-to ƒe aga nu le anyiehe.
4 Hekpe ɖe Og, Basan-fia, si nye Refaimtɔ mamlɛawo dometɔ ɖeka si nɔ Astarot kple Edrei la ƒe anyigba hã ŋu,
5 ame si ƒe dziɖuƒe nye Hermon To, Saleka kple Basan blibo la va se ɖe keke Gesurtɔwo kple Maakatitɔwo ƒe liƒo dzi ke, hekpe ɖe Gilead ƒe afã ŋu va se ɖe Hesbon-fia, Sihon, ƒe anyigba dzi ke.
6 Yehowa ƒe subɔla Mose kple Israel-viwo ɖu wo dzi, eye Yehowa ƒe subɔla Mose tsɔ woƒe anyigba na Ruben viwo kple Gad viwo kpakple Manase-toa ƒe afã la be wòanye wo tɔ.
7 Esiawoe nye anyigba la dzi fia siwo dzi Yosua kple Israel-viwo ɖu le Yordan ƒe ɣetoɖoƒe gome, tso Baal-Gad si le Lebanon Bali la me va se ɖe keke Halak To, si ɖo ta Seir gbɔ ke; emegbe Yosua ma woƒe anyigba la na Israel-toawo wotɔwotɔwoe be wòanye wo tɔ,
8 le tonuto la me, le Sefela, Araba, agawo me, gbegbe kple Negeb. Esiawoe nye Hititɔwo, Amoritɔwo kple Kanaantɔwo, Perizitɔwo, Hivitɔwo kple Yebusitɔwo ƒe anyigba. Fia siawoe nye:
9 Yeriko-fia, ɖeka; Ai, si le Betel xa la ƒe fia, ɖeka;
10 Yerusalem-fia, ɖeka; Hebron-fia, ɖeka;
11 Yarmut-fia, ɖeka; Lakis-fia, ɖeka;
12 Eglon-fia, ɖeka; Gezer-fia, ɖeka;
13 Debir-fia, ɖeka; Geder-fia, ɖeka;
14 Horma-fia, ɖeka; Arad-fia, ɖeka;
15 Libna-fia, ɖeka; Adulam-fia, ɖeka;
16 Makeda-fia, ɖeka; Betel-fia, ɖeka;
17 Tapua-fia, ɖeka; Hefer-fia, ɖeka;
18 Afek-fia, ɖeka; Lasaron-fia, ɖeka;
19 Madon-fia, ɖeka; Hazor-fia, ɖeka;
20 Simron-Meron fia, ɖeka; Aksaf-fia, ɖeka;
21 Taanak-fia, ɖeka; Megido-fia, ɖeka;
22 Kedes-fia, ɖeka; Yokneam-fia si le Karmel, ɖeka;
23 Dor-fia si le Dor togbɛ dzi, ɖeka; Goim-fia si le Gilgal, ɖeka;
24 Tirza-fia, ɖeka; fiaawo katã le blaetɔ̃ vɔ ɖekɛ.
13:1-33
13 Yosua tsi xɔ ƒe geɖe. Eya ta Yehowa gblɔ nɛ be: “Ètsi ku amegã hexɔ ƒe geɖe, gake anyigba la ƒe akpa gã aɖe gakpɔtɔ li woaxɔ.
2 Anyigba siwo susɔ la woe nye esi: Filistitɔwo ƒe nutowo katã kple Gesurtɔwo ƒe nutowo katã,
3 (tso Nil ƒe alɔdze si le Egipte ƒe ɣedzeƒe va se ɖe Ekron ƒe liƒo dzi le dziehe, si wobuna tsã be enye Kanaantɔwo ƒe anyigba) kple Filistitɔwo ƒe kplɔla atɔ̃awo ƒe anyigbawo: Gazatɔwo, Asdodtɔwo, Askelontɔwo, Gititɔwo kple Ekrontɔwo; hekpe ɖe Avitɔwo ƒe anyigba ŋu
4 le anyiehe; Kanaantɔwo ƒe anyigbawo katã; Meara, si nye Sidontɔwo tɔ, va se ɖe Afek, yi Amoritɔwo ƒe liƒo dzi;
5 kple Gebaltɔwo ƒe anyigbawo kple Lebanon blibo la le ɣedzeƒe, tso Baal-Gad le Hermon To la ƒe bali me va se ɖe Lebo-Hamat;
6 tonuto la me tɔwo katã, tso Lebanon va ɖo Misrefot-Mayim; kple Sidontɔwo katã. Manya wo ɖa le Israel-viwo ŋgɔ.
Ðeko wò ya nàmae na Israel wòanye eƒe domenyinu, abe ale si mede se na wò ene. 7 Azɔ ma anyigba sia wòanye domenyinu na to asiekeawo kple Manase-toa ƒe afã la.”
8 Manase-toa ƒe afã susɔea, Ruben viwo kple Gad viwo xɔ woƒe domenyinu si Mose na wo le Yordan ƒe ɣedzeƒe gome, abe ale si Yehowa ƒe subɔla Mose na woe ene:
9 tso Aroer, si le Arnon Bali la nu, kple du si le bali la titina, kple Medeba tonyigba gbadza blibo la va se ɖe keke Dibon ke;
10 kple Sihon, Amori-fia si ɖu fia le Hesbon la, ƒe duwo katã va se ɖe Amonitɔwo ƒe liƒo dzi;
11 kple Gilead, Gesurtɔwo kple Maakatitɔwo ƒe anyigba, hekpe ɖe Hermon To blibo la kple Basan blibo la ŋu va se ɖe keke Saleka ke;
12 Og ƒe dziɖuƒe si le Basan la katã, ame si ɖu fia le Astarot kple Edrei. (Eyae nye Refaimtɔ mamlɛ si susɔ.) Mose ɖu wo dzi henya wo ɖa.
13 Ke Israel-viwo menya Gesurtɔwo kple Maakatitɔwo ɖa o, eye Gesurtɔwo kple Maakatitɔwo kpɔtɔ le Israel-viwo dome va se ɖe egbe.
14 Lewi-to la koe mena domenyinu aɖeke o. Yehowa, Israel ƒe Mawu, ƒe dzovɔsawoe nye woƒe domenyinu, abe ale si wòdo ŋugbe na wo ene.
15 Eye Mose na domenyinu Ruben viwo ƒe to la le woƒe ƒomewo nu,
16 eye woxɔ anyigba tso Aroer, si le Arnon Bali la nu, kple du si le bali la titina, kple Medeba tonyigba gbadza blibo la;
17 Hesbon kple eŋu du siwo katã le tonyigba gbadza la dzi, Dibon, Bamot-Baal kple Bet-Baal-Meon,
18 Yahaz, Kedemot, Mefaat,
19 Kiriatayim, Sibma kple Zeret-Sahar le to si le bali me la dzi,
20 Bet-Peor, Pisga ƒe agawo, Bet-Yesimot,
21 du siwo katã le tonyigba gbadza la dzi kple Sihon, Amori-fia si ɖu fia le Hesbon la, ƒe dziɖuƒe blibo la katã. Mose ɖu eya kple Midian-megã siwo nye Evi, Rekem, Zur, Hur, Reba, kple ame siwo nye Sihon ƒe dziɖula siwo nɔ anyigbaa dzi la dzi.
22 Israel-viwo wu nukala Bileam, Beor vi, kple yi hekpe ɖe ame bubu siwo wowu la ŋu.
23 Yordan nye Ruben viwo ƒe liƒo; eye anyigba sia nye Ruben viwo ƒe domenyinu le woƒe ƒomewo nu hekpe ɖe eƒe duwo kple kɔƒewo ŋu.
24 Eye Mose na domenyinu Gad-to la le woƒe ƒomewo nu,
25 Yazer kple Gilead ƒe duwo katã kple Amonitɔwo ƒe anyigba ƒe afã, va se ɖe keke Aroer, si dze ŋgɔ Raba la kpe ɖe woƒe anyigba ŋu;
26 tso Hesbon yi Ramat-Mizpe kple Betonim, tso Mahanayim yi Debir ƒe liƒo dzi;
27 Bet-Haran, Bet-Nimra, Sukot kple Zafon, siwo nye Hesbon-fia Sihon ƒe dziɖuƒe susɔea le bali la me, Yordan ye nye woƒe liƒo le Kineret-ƒu la ƒe mlɔenu le anyime, le Yordan ƒe ɣedzeƒe gome.
28 Esiae nye Gad viwo ƒe domenyinu, woƒe duwo hekpe ɖe woƒe kɔƒewo ŋu, le woƒe ƒomewo nu.
29 Mlɔeba Mose na domenyinu Manase-to afã la, ena Manase viwo ƒe to afã la le woƒe ƒomewo nu.
30 Woƒe anyigba tso Mahanayim hekpe ɖe Basan blibo la, si nye Basan-fia Og ƒe dziɖuƒe blibo la katã kple Yair ƒe avɔgbadɔkɔƒe siwo katã le Basan la ŋu, wole du blaade.
31 Eye Gilead ƒe afã, kpakple Astarot kple Edrei, du siwo le Basan-fia Og ƒe dziɖuƒe la, zu Manase vi Makir viwo tɔ, ezu Makir viwo ƒe afã tɔ le woƒe ƒomewo nu.
32 Esiawoe nye domenyinu siwo Mose na wo le Moab tagba le Yordan godo le Yeriko ƒe ɣedzeƒe gome.
33 Ke Mose mena domenyinu Lewi viwo o. Yehowa, Israel ƒe Mawue nye woƒe domenyinu, abe ale si wòdo ŋugbe na wo ene.
14:1-15
14 Ke esiae nye domenyinu si Israel-viwo xɔ le Kanaan-nyigba dzi, si nunɔla Eleazar kple Yosua, Nun vi, kpakple Israel-viwo ƒe tatɔ siwo le wo fofowo ƒe aƒekɔwo nu la na wo.
2 Wodzidze nu hafi mae na to asieke kple afã la, abe ale si ko Yehowa de se to Mose dzi ene.
3 Elabena Mose na domenyinu to eve kple afã kemɛawo ɖe Yordan ƒe go kemɛ dzi, ke mena domenyinu Lewi viwo le wo dome o.
4 Elabena wobu Yosef ƒe dzidzimeviwo to eve, woawoe nye Manase kple Efrayim; eye womena gome Lewi viwo le anyigba la dzi o, negbe du siwo me woanɔ kple wo ŋu lãnyiƒewo hena woƒe lãwo nyinyi kple woƒe nunɔamesiwo ko.
5 Israel-viwo ma anyigba la abe ale si tututu Yehowa de se na Mose ene.
6 Azɔ Yuda viwo va Yosua gbɔ le Gilgal, eye Kaleb, Yefune vi, si nye Kenizitɔ la, gblɔ nɛ be: “Ènya nya si Yehowa gblɔ na Mawu vavã la ƒe ame Mose le nye kpli wò ŋu le Kades-Barnea la nyuie.
7 Mexɔ ƒe blaene esime Yehowa ƒe subɔla Mose dɔm tso Kades-Barnea be mayi aɖatsa ŋku le anyigba la dzi, eye meva gblɔ nu siwo mekpɔ la tututu nɛ.
8 Togbɔ be nɔvinye siwo yi kplim la ɖe dzi le dukɔ la ƒo hã la, nye ya medze Yehowa nye Mawu yome kple dzi blibo.
9 Mose ka atam gbe ma gbe gblɔ be: ‘Anyigba si dzi nèɖo afɔe la, azu wò kple viwòwo ƒe domenyinu ɖaa, elabena èdze Yehowa nye Mawu la yome kple dzi blibo.’
10 Azɔ Yehowa na mekpɔtɔ le agbe, abe ale si tututu wòdo ŋugbee ene, ƒe blaene vɔ atɔ̃e nye esia tso esime Yehowa do ŋugbe sia na Mose esime Israel zɔ gbea dzi, mekpɔtɔ le agbe, eye mexɔ ƒe blaenyi vɔ atɔ̃.
11 Gake ŋusẽ gale ŋunye egbea abe ale si wònɔ gbe si gbe Mose dɔm ene.
Ŋusẽ gakpɔtɔ le ŋunye egbea mate ŋu awɔ aʋa kple nu bubuwo abe ɣemaɣi ene. 12 Eya ta tsɔ tonuto si ŋugbe Yehowa do gbe ma gbe la nam. Togbɔ be èsee gbe ma gbe be Anakitɔ siwo le du gã sesẽwo me la le afi ma hã la, Yehowa anɔ kplim godoo, eye manya wo ɖa, abe ale si tututu Yehowa do ŋugbee ene.”
13 Ale Yosua yrae, eye wòtsɔ Hebron na Kaleb, Yefune vi la, be wòanye eƒe domenyinu.
14 Esia tae Hebron zu Kaleb, Yefune vi, si nye Kenizitɔ la tɔ eye wònye eƒe domenyinu va se ɖe egbe, elabena edze Yehowa, Israel ƒe Mawu la, yome kple dzi blibo.
15 Tsã la, woyɔa Hebron be Kiriat-Arba, (Arba siae nye ame si xɔ ŋkɔ wu le Anakitɔwo dome).
15:1-63
15 Anyigba si wona Yuda-to la ɖe woƒe ƒomeawo nu la de keke Edom ƒe liƒo dzi ke le Zin gbedzi va ɖo Negeb le eƒe nuwuƒe si le anyiehekpa dzi.
2 Woƒe anyieheliƒo tso Dzeƒu la ƒe mlɔenu, tso adɔ̃ si dze ŋgɔ anyiehe gome la gbɔ.
3 Eye wòɖo ta anyiehe gome yi Akrabim-todzimɔ la gbɔ hemlo yi Zin, eye wòtso anyiehe yi Kades-Barnea hegamlo yi Hezron kple Adar, eye wògɔdɔ̃ ɖo ta Karka.
4 Eto Azmon va do ɖe Egipte-tɔʋu la me, eye liƒoa va wu nu ɖe ƒu la nu. Esiae nye woƒe anyieheliƒo.
5 Ɣedzeƒeliƒo lae nye Dzeƒu la va se ɖe Yordan ƒe mlɔenu, eye liƒo si le dzogoe si le dziehe la, le ƒu la ƒe adɔ̃ nu, le Yordan ƒe mlɔenu.
6 Liƒo la tso afi ma va ɖo Bet-Hogla, eye wòmlo to Bet-Araba ƒe dziehe, azɔ liƒo la gayi ŋgɔ ɖado ɖe Ruben vi Bohan ƒe kpe la gbɔ.
7 Liƒo la tso afi ma va ɖo Debir le Akor Bali me, eye wòtrɔ to dziehe gome ɖo ta Gilgal, si le Adumim-todzimɔ ŋgɔ, le tɔʋu la ƒe anyiehe; eye liƒo la va to En-Semes-tɔ la ŋu, eye wòva wu nu ɖe En-Rogel.
8 Eye liƒo la to Hinom Vi Ƒe Bali la me va to Yebusitɔwo ƒe to la ŋu le anyiehe, si nye Yerusalem; eye wòto to, si dze ŋgɔ Hinom Balia le ɣetoɖoƒe gome la tame le Refaim Bali la ƒe seƒe le eƒe dziehe.
9 Eye liƒo la to toa tame va ɖo Neftoa-tsidzɔƒea gbɔ, eye wòyi ɖado ɖe du siwo le Efron To dzi la gbɔ yi ɖado ɖe Baala, si nye Kiriat-Yearim.
10 Liƒo la gɔdɔ̃ tso Baala le ɣetoɖoƒe gome ɖo ta Seir To la gbɔ, eye wòmlo to Yearim To la ŋu le dziehe, si nye Kesalon, eye wòɖiɖi va Bet-Semes hemlo ɖo ta Timna.
11 Eye liƒo la va do ɖe Ekron To la ŋu le dziehe, eye wòva to Sikeron hemlo yi Baala To la gbɔ heva do ɖe Yabneel, eye liƒoa va wu nu ɖe ƒu la nu.
12 Ɣetoɖoƒeliƒo la nye Ƒu Gã la kple eƒe ƒuta.
Esiae nye Yuda ƒe dzidzimeviwo ƒe liƒo la godoo va kpe le woƒe ƒomewo nu.
13 Eye Yosua na anyigba Kaleb, Yefune vi la, ɖe Yuda ƒe dzidzimeviwo dome le se si Yehowa de nɛ la nu, eye anyigba lae nye Kiriat-Arba si woyɔna be Hebron (Arba siae nye Anak fofo).
14 Eya ta Kaleb nya Anak viŋutsu etɔ̃ siwo nye Sesai, Ahiman kple Talmai, siwo nye Anak ƒe dzidzimeviwo la ɖa le afi ma.
15 Eye wòho tso afi ma yi ɖawɔ aʋa kple Debirtɔwo. (Tsã la woyɔa Debir be Kiriat-Sefer.)
16 Eye Kaleb gblɔ be: “Ame si asi Kiriat-Sefer, eye wòaxɔe la, matsɔ vinyenyɔnu Aksa nɛ wòaɖe.”
17 Eye Otniel, Kaleb nɔvi Kenaz ƒe vi, xɔ dua. Ale wòtsɔ vianyɔnu Aksa nɛ wòɖe.
18 Eye esi nyɔnua kple srɔ̃a yina aƒe me la, nyɔnua ƒoe ɖe srɔ̃a nu be yeabia agble ye fofo. Eye nyɔnu la ɖi le eƒe tedzi dzi. Eye Kaleb biae be: “Nu ka dim nèle?”
19 Eɖo eŋu nɛ be: “Meɖe kuku yram, elabena èna anyigbam le anyiehe; tsɔ Gulot-Mayim hã nam.”
Ale wòtsɔ Dzigbe Gulot kple Anyigbe Gulot nɛ.
20 Esiae nye Yuda-to la ƒe domenyinu le woƒe ƒomewo nu.
21 Du siwo le Yuda-to la ƒe mlɔenu le Edom ƒe liƒo dzi le anyiehe la woe nye Kabzeel, Eder, Yagur,
22 Kina, Dimona, Adada,
23 Kedes, Hazor, Yitnan,
24 Zif, Telem, Bealot,
25 Hazor-Hadata, Keriot-Hezron, si nye Hazor,
26 Amam, Sema, Molada,
27 Hazar-Gada, Hesmon, Bet-Pelet,
28 Hazar-Sual, Beer-Seba, Biziotiya,
29 Baala, Iyim, Ezem,
30 Eltolad, Kesil, Horma,
31 Ziklag, Madmana, Sansana,
32 Lebaot, Silhim, Ayin kple Rimon wo katã le du blaeve vɔ asieke hekpe ɖe woƒe kɔƒewo ŋu.
33 Du siwo le Sefela woe nye: Estaol, Zora, Asna,
34 Zanoa, En-Ganim, Tapua, Enam,
35 Yarmut, Adulam, Soko, Azeka,
36 Saarayim, Aditayim, Gedera kple Gederotayim wole du wuiene hekpe ɖe woƒe kɔƒewo ŋu.
37 Zenan, Hadasa, Migdal-Gad,
38 Dilean, Mizpe, Yokteel,
39 Lakis, Bozkat, Eglon,
40 Kabon, Lahmam, Kitlis,
41 Gederot, Bet-Dagon, Naama kple Makeda: wole du wuiade hekpe ɖe woƒe kɔƒewo ŋu.
42 Libna, Eter, Asan,
43 Yifta, Asna, Nezib,
44 Keila, Akzib kple Maresa: wole du asieke hekpe ɖe woƒe kɔƒewo ŋu.
45 Ekron kple eŋu duwo kple kɔƒewo;
46 tso Ekron ɖo ta ɣetoɖoƒe gome, teƒe siwo katã le Asdod ŋu kple woƒe kɔƒewo.
47 Asdod, eŋu duwo kple kɔƒewo; Gaza, eŋu duwo kple kɔƒewo va ɖo Egipte-tɔʋu la gbɔ, kple Ƒu Gã la kple eƒe nutoa.
48 Du siwo le tonuto la me woe nye Samir, Yatir, Soko,
49 Dana, Kiriat-Sana, si nye Debir,
50 Anab, Estemo, Anim,
51 Gosen, Holon kple Gilo wole du wuiɖekɛ hekpe ɖe woƒe kɔƒewo ŋu.
52 Arab, Duma, Esan,
53 Yanim, Bet-Tapua, Afeka,
54 Humta, Kiriat-Arba, si nye Hebron, kple Zior: wole du asieke hekpe ɖe woƒe kɔƒewo ŋu.
55 Maon, Karmel, Zif, Yuta,
56 Yezreel, Yokdeam, Zanoa,
57 Kain, Gibea kple Timna wole du ewo hekpe ɖe woƒe kɔƒewo ŋu.
58 Halhul, Bet-Zur, Gedor,
59 Maarat, Bet-Anot kple Eltekon wole du ade hekpe ɖe woƒe kɔƒewo ŋu.
60 Kiriat-Baal, si nye Kiriat-Yearim, kple Raba wole du eve hekpe ɖe woƒe kɔƒewo ŋu.
61 Du siwo le gbedzi la woe nye: Bet-Araba, Midin, Sekaka,
62 Nibsan, Dzedu la kple En-Gedi wole du ade hekpe ɖe woƒe kɔƒewo ŋu.
63 Ke Yuda ŋutsuwo mete ŋu nya Yebusitɔ siwo le Yerusalem la ɖa o; eye Yebusitɔwo kpɔtɔ le Yuda viwo dome le Yerusalem va se ɖe egbe.
16:1-10
16 Anyigba si wona Yosef ƒe dzidzimeviwo la tso Yordan nu le Yeriko yi ɖe Yeriko-tɔ la nu le ɣedzeƒe, eye wòva to gbegbe si le Yeriko ŋgɔ heyi Betel tonuto la me.
2 Etso Betel si le Luz, eye wòmlo to Atarot, si nye Arkitɔwo ƒe liƒo la ŋu,
3 eye wòɖiɖi to ɣetoɖoƒe gome yi Yaflettɔwo ƒe liƒo dzi va se ɖe keke Anyigbe Bet-Horon kple Gezer ƒe liƒo dzi ke, eye wòva wu nu ɖe ƒu la nu.
4 Ale Yosef ƒe dzidzimevi siwo nye Manase kple Efrayim xɔ woƒe anyigba.
5 Efrayim ƒe dzidzimeviwo ƒe liƒo lae nye esi le woƒe ƒomewo nu: Woƒe anyigba ƒe liƒo le ɣedzeƒe gomee nye Atarot-Adar va se ɖe keke Dzigbe Bet-Horon ke, 6 eye liƒo la tso afi ma yi ƒu la nu.
Mikmetat le eƒe dziehe, eye liƒo la gɔdɔ̃ to ɣedzeƒe gome yi Taanat-Silo heto ɣedzeƒe gome yi Yanoa.
7 Eɖiɖi tso Yanoa va to Atarot kple Naara, yi Yeriko heva do ɖe Yordan nu.
8 Liƒo la tso Tapua le ɣetoɖoƒe gome va ɖo Kana-tɔʋu la me, eye wòva wu nu ɖe ƒu la nu.
Esiae nye Efrayim-to la ƒe domenyinu le woƒe ƒomewo nu;
9 hekpe ɖe du aɖewo kple wo ŋu kɔƒe siwo wotsɔ na Efrayim ƒe dzidzimeviwo le Manase viwo ƒe domenyinu dome la ŋu.
10 Gake womenya Kanaantɔ siwo le Gezer la ɖa o, eye Kanaantɔwo le Efrayim va se ɖe egbe sia, eye wona wozu dzizizidɔwɔlawo na wo.
17 Eye wona anyigba Manase-to la, elabena eyae nye Yosef ƒe ŋgɔgbevi. Esi wònye aʋamee Makir, Manase ƒe ŋgɔgbevi, ame si nye Gilead fofo, nye ta la, wotsɔ Gilead kple Basan nɛ.
2 Eye wona anyigba Manase ƒe dzidzimevi siwo kpɔtɔ la le woƒe ƒomewo nu, woawoe nye Abi-Ezer viwo, Helek viwo, Asriel viwo, Sekem viwo, Hefer viwo kple Semida viwo.
Esiawoe nye Yosef vi Manase ƒe dzidzimeviwo, woƒe ŋutsuwo le woƒe ƒomewo nu.
3 Ke Zelofehad, Hefer vi, si nye Gilead vi, Makir vi, Manase vi medzi ŋutsuvi aɖeke o, negbe nyɔnuviwo ko, eye vianyɔnuawo ŋkɔwoe nye: Mahla, Noa, Hogla, Milka kple Tirza.
4 Eya ta wova nunɔla Eleazar kple Yosua, Nun vi la, kpakple tatɔwo ŋkume, gblɔ be: “Yehowa de se na Mose be wòana domenyinu mí ɖe mía nɔviŋutsuwo dome.” Eya ta ena domenyinu wo ɖe wo fofo nɔviŋutsuwo dome abe ale si Yehowa de see ene.
5 Manase xɔ akpa ewo hekpe ɖe Gilead-nyigba kple Basan-nyigba, si le Yordan ƒe go kemɛ dzi la ŋu,
6 elabena Manase vinyɔnuwo hã xɔ domenyinu kpe ɖe viaŋutsuwo ŋu, eye Gilead-nyigba la zu Manase viŋutsu siwo susɔ la tɔ.
7 Manase ƒe liƒo la tso Aser yi Mikmetat, si dze ŋgɔ Sekem, eye liƒo la tso afi ma yi anyiehe va ɖo En-Tapuatɔwo ƒe anyigba dzi.
8 Tapua-nyigba la zu Manase tɔ, gake Tapua-du si le Manase ƒe liƒo dzi la nye Efrayim viwo tɔ.
9 Eye liƒo la ɖiɖi yi Kana-tɔʋu la me le tɔʋua ƒe anyiehe. Efrayim ƒe du aɖewo le Manase ƒe duwo dome, eye Manase ƒe liƒo la le tɔʋua ƒe dziehe, eye wòva wu nu ɖe ƒua nu.
10 Anyiehe gome nye Efrayim tɔ, eye dziehe gome nye Manase tɔ, ƒu lae nye liƒo nɛ, Manase do liƒo kple Aser le dziehe, eye wodo liƒo kple Isakar le ɣedzeƒe.
11 Le Isakar kple Aser ƒe anyigbawo dzi la, wona du aɖewo Manase, woawoe nye Bet-Sean kple eŋu duwo, Yibleam kple eŋu duwo, Dortɔwo kple woƒe duwo, En-Dortɔwo kple woƒe duwo, Taanaktɔwo kple woƒe duwo, kpakple Megidotɔwo kple woƒe duwo; eye woawoe nye togbɛnuto etɔ̃awo.
12 Gake Manase ƒe dzidzimeviwo mete ŋu xɔ du siawo o; Kanaantɔwo do dzi nɔ anyigba sia dzi kpiŋ.
13 Gake esi ŋusẽ va ɖo Israel-viwo ŋu la, wozi Kanaantɔwo dzi wowɔ dɔ sesẽ, negbe ɖeko womenya wo ɖa keŋkeŋ o.
14 Yosef ƒe dzidzimeviwo bia Yosua be: “Nu ka ta nèna anyigba dzidze ɖeka ko mí be wòanye míaƒe domenyinu? Evɔ míesɔ gbɔ, eye Yehowa yra mí va se ɖe fifia.”
15 Yosua ɖo eŋu na wo be: “Ne miesɔ gbɔ nenema gbegbe la, ekema miyi Perizitɔwo kple Refaimtɔwo ƒe anyigba dzi, eye miƒo aveawo ɖa le afi ma ne woazu mia tɔ, le esi Efrayim tonuto la xaxa na mi akpa ta.”
16 Eye Yosef ƒe dzidzimeviwo gblɔ be: “Tonuto la mede mía nu o, gake aʋatasiaɖam siwo ƒe afɔtiwo ŋu lãnuwo le la le Kanaantɔ siwo katã le balia me la si; wole ame siwo le Bet-Sean kple eŋu duwo me kple ame siwo le Yezreel Bali me la siaa si.”
17 Eya ta Yosua gblɔ na Yosef ƒe aƒe la, si nye Efrayim kple Manase be: “Miesɔ gbɔ, eye ŋusẽ geɖe le mia ŋu.
Menye anyigba dzidze ɖeka koe wòle be miaxɔ o, 18 ke boŋ tonuto la hã azu mia tɔ. Togbɔ be enye ave hã la, miaƒoe eye wòazu miaƒe anyigba la ƒe nuwuƒe. Elabena ele be mianya Kanaantɔwo ɖa, togbɔ be aʋatasiaɖam siwo ƒe afɔtiwo ŋu lãnuwo le la le wo si, eye wosesẽ hã.”
18 Israel ƒe ha blibo la katã va ƒo ƒu ɖe Silo, eye wotu takpegbadɔ ɖe afi ma, elabena woɖu anyigba la dzi keŋ le wo ŋgɔ.
2 Gake Israel-viwo ƒe to adre gasusɔ siwo mexɔ woƒe domenyinu haɖe o.
3 Eya ta Yosua gblɔ na Israel-viwo be: “Ɣekaɣie mialala ase ɖo hafi ayi aɖaxɔ anyigba si Yehowa mia tɔgbuiwo ƒe Mawu tsɔ na mi?
4 Mitia ŋutsu etɔ̃ tso to sia to me, ne madɔ wo; woayi aɖatsa le anyigba la dzi, ne woatae ɖe agbalẽ dzi le woƒe domenyinuwo nu.
Emegbe woatrɔ ava gbɔnye. 5 Ele be woamae ɖe akpa adre me ɖe wo nɔewo dome. Yuda akpɔtɔ anɔ eƒe anyigba dzi le anyiehe, eye Yosef ƒe aƒe la akpɔtɔ anɔ woƒe anyigba dzi le dziehe.
6 Ke miawo la, mima anyigba la ɖe akpa adre me ɖe agbalẽ dzi miatsɔ vɛ nam le afii, eye madzidze nu ɖe edzi na mi le Yehowa mía Mawu la ŋkume.
7 Lewi viwo mexɔ anyigba aɖeke le mia dome o, elabena Yehowa ƒe nunɔladɔ lae nye woƒe domenyinu; Gad kple Ruben kpakple Manase-to afã la xɔ woƒe domenyinu, si Yehowa ƒe subɔla Mose na wo la, ɖe Yordan ƒe ɣedzeƒe gome.”
8 Ŋutsuawo dzra ɖo be yewoadze mɔ, ke Yosua de se na ame siwo yina anyigba la ta ge la be: “Miyi ɖatsa le anyigba la dzi, mitae ɖe agbalẽ dzi, emegbe miatrɔ va gbɔnye, eye madzidze nu ɖe edzi na mi le afi sia le Yehowa ŋkume le Silo.”
9 Ale ŋutsuawo yi ɖatsa le anyigba la dzi, eye wotae hemae ɖe akpa adre me le woƒe duwo nu ɖe agbalẽ dzi. Emegbe wogbugbɔ va Yosua gbɔ le asaɖa la me le Silo.
10 Eye Yosua dzidze nu ɖe edzi na wo le Silo le Yehowa ŋkume.
Yosua ma anyigba la na Israel-viwo le afi ma wotɔwotɔwoe. 11 Nudzidze gbãtɔ dze Benyamin-to la dzi le woƒe ƒomewo nu, eye anyigba si woxɔ le nudzidzea nu la le Yuda viwo kple Yosef viwo tɔwo dome.
12 Le dziehekpa dzi la, liƒo la dze egɔme tso Yordan nu, eye wòyi ɖato Yeriko ƒe aga ŋu le dziehe heto to la dzi le ɣetoɖoƒe gome, eye wòva do ɖe Bet-Aven gbedzi.
13 Eye liƒo la tso afi ma yi ɖado ɖe Luz, le Luz si wogayɔna be Betel la ƒe aga ŋu le anyiehekpa dzi; liƒo la yi ɖato Atarot-Adar le to si le Anyigbe Bet-Horon ƒe anyiehe la tame.
14 Le ɣetoɖoƒekpa dzi la, liƒo la gɔdɔ̃ ɖo ta anyiehe tso to si dze ŋgɔ Bet-Horon le anyiehe la gbɔ; eye wòva wu nu ɖe Kiriat-Baal, si wogayɔna be Kiriat-Yearim, si nye Yuda du. Esiae nye ɣetoɖoƒeliƒo la.
15 Anyieheliƒo la dze egɔme tso Kiriat-Yearim ƒe mlɔenu, liƒo la ɖo ta ɣetoɖoƒe gome; eye wòva do ɖe Neftoa-tsidzɔƒe gbɔ.
16 Liƒo la ɖiɖi va do ɖe to si dze ŋgɔ Hinom Vi Ƒe Bali, si le Refaim Balia ƒe dziehe gome la ƒe mlɔenu, eye wòɖiɖi va Hinom Bali la me va to Yebusitɔwo ƒe to la ƒe aga ŋu le anyiehe heva do ɖe En-Rogel.
17 Eye liƒo la yi ɖato dziehe gome va do ɖe En-Semes va ɖo Gelilot, si dze ŋgɔ Adumim-todzimɔ, eye wòɖiɖi va ɖo Ruben vi Bohan ƒe kpe la gbɔ.
18 Eye wòyi ɖado ɖe aga si le dziehekpa dzi le Araba ŋgɔ la ŋu, eye wòɖiɖi yi Araba.
19 Eye liƒo la mlo to Bet-Hogla ƒe aga ŋu le dziehekpa dzi, eye wòva wu nu ɖe Dzeƒu la ƒe adɔ̃ si le dziehe le Yordan ƒe mlɔenu si le anyiehe la nu.
Esiae nye anyieheliƒo la.
20 Yordan ye nye eƒe liƒo le ɣedzeƒekpa dzi.
Esiae nye Benyamin ƒe dzidzimeviwo ƒe domenyinu la ƒe liƒowo godoo va kpe le woƒe ƒomewo nu.
21 Benyamin-to la ƒe duwo le woƒe ƒomewo nu la woe nye: Yeriko, Bet-Hogla, kple Emek-Keziz,
22 Bet-Araba, Zemarayim, Betel,
23 Avim, Para, Ofra,
24 Kefar-Amoni, Ofni kple Geba wole du wuieve hekpe ɖe woƒe kɔƒewo ŋu.
25 Gibeon, Rama, Beerot,
26 Mizpe, Kefira, Moza,
27 Rekem, Yirpel, Tarala,
28 Zela, Ha-Elef, Yebusi, si nye Yerusalem, Gibea kple Kiriat
wole du wuiene hekpe ɖe woƒe kɔƒewo ŋu.
19:1-51
19 Azɔ nudzidze evelia dze Simeon dzi, eye Simeon-to la xɔ woƒe gome le woƒe ƒomewo nu. Eye woƒe domenyinu si woxɔ la le Yuda viwo tɔ me.
2 Woƒe domenyinu la nye Beer-Seba, Seba, Molada,
3 Hazar-Sual, Bala, Ezem,
4 Eltolad, Betul, Horma,
5 Ziklag, Bet-Markabot, Hazar-Susa,
6 Bet-Lebaot kple Saruhen
wole du wuietɔ̃ hekpe ɖe woƒe kɔƒewo ŋu; 7 Ayin, Rimon, Eter kple Asan
8 kple kɔƒe siwo katã le du siawo ŋu godoo va kpe va se ɖe keke Baalat-Beer, si wogayɔna be anyiehe Rama la ke.
Esiae nye Simeon-to la ƒe domenyinu le woƒe ƒomewo nu.
9 Yuda ƒe anyigba la mee wona teƒe Simeon ƒe dzidzimeviwo ɖo wònye woƒe domenyinu, elabena Yuda-to la ƒe gome lolo na wo akpa. Eya ta Simeon ƒe dzidzimeviwo xɔ wo tɔ ɖe Yuda viwo ƒe domenyinu la me.
10 Azɔ nudzidze etɔ̃lia dze Zebulon dzi, eye woxɔ woƒe gome le woƒe ƒomewo nu, eye woƒe domenyinu la ƒe liƒo va ɖo keke Sarid ke.
11 Eye woƒe liƒo la yi ɖato ɣetoɖoƒe gome yi Mareal va ɖo Dabeset, eye wòva do ɖe bali si le Yokneam ŋgɔ la me.
12 Etso Sarid le ɣedzeƒe gome yi Kislot-Tabor ƒe liƒo dzi, eye wòva do ɖe Daberat heyi Yafia.
13 Eye wòtso afi ma to ɣedzeƒe gome yi Gat-Hefer kple Et-Kazin, eye wòva ɖo Rimon heyi ɖado ɖe Nea.
14 Liƒo la gɔdɔ̃ le dziehe yi Hanaton, eye wòva wu nu ɖe Yifta-El Bali la me,
15 kpakple Katat, Nahalal, Simron, Yidala kple Betlehem woƒe duawo katã le wuieve hekpe ɖe woƒe kɔƒewo ŋu.
16 Esiae nye Zebulon ƒe dzidzimeviwo ƒe domenyinu, woƒe duwo hekpe ɖe woƒe kɔƒewo ŋu le woƒe ƒomewo nu.
17 Azɔ nudzidze enelia dze Isakar dzi, eye Isakar ƒe dzidzimeviwo xɔ woƒe gome le woƒe ƒomewo nu.
18 Woƒe liƒo la to Yezreel, Kesulot, Sunem,
19 Hafarayim, Sion, Anaharat,
20 Rabit, Kision, Ebez,
21 Remet, En-Ganim, En-Hada kple Bet-Pazez.
22 Liƒo la va ɖo Tabor, Sahazuma kple Bet-Semes, eye woƒe liƒo la va wu nu ɖe Yordan nu wole du wuiade hekpe ɖe woƒe kɔƒewo ŋu.
23 Esiae nye Isakar-to la ƒe domenyinu, woƒe duwo hekpe ɖe woƒe kɔƒewo ŋu le woƒe ƒomewo nu.
24 Azɔ nudzidze atɔ̃lia dze Aser-to la dzi, eye woxɔ woƒe gome le woƒe ƒomewo nu.
25 Woƒe liƒo la to Helkat, Hali, Beten, Aksaf,
26 Alamelek, Amad kple Misal. Eye wòva ɖo Karmel kple Sihor-Libnat le ɣetoɖoƒe gome,
27 etrɔ ɖo ta ɣedzeƒe yi Bet-Dagon, eye wòva do ɖe Zebulon kple Yifta-El Bali la ƒe dziehe, yi Bet-Emek kple Neiel, eye wòva do ɖe Kabul ƒe miame,
28 va to Ebron, Rehob, Hamon kple Kana va se ɖe keke Sidon Gã la ke.
29 Liƒo la trɔ to Rama va ɖo keke Tiro du sesẽ la gbɔ ke. Eye liƒo la trɔ ɖo ta Hosa, eva wu nu ɖe ƒutanuto me afi si Akzib,
30 Uma, Afek kple Rehob le wole du blaeve vɔ eve hekpe ɖe woƒe kɔƒewo ŋu.
31 Esiae nye Aser-to la ƒe domenyinu, woƒe duwo hekpe ɖe woƒe kɔƒewo ŋu le woƒe ƒomewo nu.
32 Nudzidze adelia dze Naftali ƒe dzidzimeviwo dzi, eye Naftali ƒe dzidzimeviwo xɔ woƒe gome le woƒe ƒomewo nu.
33 Woƒe liƒo la tso Helef, tso ati gã si le Zaananim gbɔ, heto Adami-Nekeb, Yabneel va se ɖe keke Lakum ke, eye wòva wu nu ɖe Yordan nu.
34 Liƒo la trɔ le ɣetoɖoƒe gome yi Aznot-Tabor, etso afi ma va do ɖe Hukok heyi Zebulon le anyiehe, eye wòyi Aser le ɣetoɖoƒe ɖado ɖe Yuda le Yordan nu le ɣedzeƒe gome.
35 Woƒe du sesẽwoe nye Zidim, Zer, Hamat, Rakat, Kineret,
36 Adama, Rama, Hazor,
37 Kedes, Edrei, En-Hazor,
38 Yiron, Migdal-El, Horem, Bet-Anat kple Bet-Semes wole du wuiasieke hekpe ɖe woƒe kɔƒewo ŋu.
39 Esiae nye Naftali-to la ƒe domenyinu, woƒe duwo hekpe ɖe woƒe kɔƒewo ŋu le woƒe ƒomewo nu.
40 Azɔ nudzidze adrelia dze Dan-to la dzi, eye woxɔ woƒe gome le woƒe ƒomewo nu.
41 Eye woƒe domenyinu la ƒe liƒo to Zora, Estaol, Ir-Semes,
42 Saalabin, Aiyalon, Yitla,
43 Elon, Timna, Ekron,
44 Elteke, Gibeton, Baalat,
45 Yehud, Bene-Berak, Gat-Rimon,
46 Me-Yarkon kple Rakon, eye liƒo la to Yopa ŋgɔ.
47 Ke Dan ƒe anyigba la xaxa na wo akpa.
Eya ta woyi ɖawɔ aʋa kple Lesem, eye wowu wo kple yi hexɔ du la. Woxɔe wòzu wo tɔ henɔ afi ma, eye wotrɔ ŋkɔ na Lesem dua be Dan, si nye wo tɔgbui Dan ƒe ŋkɔ.
48 Esiae nye Dan-to la ƒe domenyinu, woƒe duwo hekpe ɖe woƒe kɔƒewo ŋu le woƒe ƒomewo nu.
49 Ale woma anyigba la vɔ keŋ wòzu woƒe domenyinu. Eye Israel-viwo na domenyinu Yosua, Nun vi la, ɖe wo dome.
50 Wotsɔ du si nye Timna-Sera si wòbia la nɛ le Efrayim tonuto la me abe ale si Yehowa de see ene; egbugbɔ du la tso henɔ eme.
51 Esiawoe nye domenyinu siwo dzi nunɔla Eleazar kple Yosua, Nun vi, kpakple Israel-viwo ƒe tatɔ siwo le wo fofowo ƒe aƒekɔwo nu dzidze nu ɖo hema be woaxɔ le Silo le Yehowa ŋkume, le takpegbadɔ la ƒe mɔnu.
Ale wowu anyigba la mama nu.
20:1-9
20 Azɔ Yehowa gblɔ na Yosua be:
2 “Gblɔ na Israel-viwo be: ‘Mitia sitsoƒedu siwo ŋu nya megblɔ na mi to Mose dzi la na mia ɖokuiwo,
3 ale be ame si meɖoe alo nya hafi wu ame o la nasi ayi afi ma.
4 Ele be wòasi ayi du siawo dometɔ ɖeka me, eye wòatɔ ɖe dugbo la nu, ne wòagblɔ eƒe nya na dumemetsitsiawo woase.
5 Ne hlɔ̃biala la ti eyome va la, mele be woatsɔ amewula la ade asi nɛ o, elabena menya hafi wu ehavi o, eye melé fui tsã hã o.
6 Ele be wòanɔ du ma me va se ɖe esime woadrɔ̃ ʋɔnui le ha la ŋkume, eye wòanɔ afi ma va se ɖe esime nunɔlagã si li ɣemaɣi la ku.
7 Eya ta woɖe Kedes le Galilea le Naftali tonuto la me, kple Sekem le Efrayim tonuto la me, kple Kiriat-Arba, si nye Hebron, le Yuda tonuto la me be woanye du kɔkɔewo.
8 Le Yordan nutoa me le Yeriko ƒe ɣedzeƒe la, wotia Bezer si le gbedzi le tonyigba gbadza la dzi tso Ruben-to la me, kple Ramot si le Gilead la tso Gad-to la me, kpakple Golan si le Basan la tso Manase-to la me.
9 Du siawoe wotia na Israel-viwo katã kple amedzro siwo katã le wo dome, ale be ame sia ame si meɖoe hafi wu ame o la nasi ayi afi ma, ne hlɔ̃biala la nagawui o, va se ɖe esime wodrɔ̃ ʋɔnui le ha la ŋkume.
21:1-45
21 Azɔ Lewi viwo ƒe tatɔ siwo le wo fofowo ƒe aƒekɔwo nu va nunɔla Eleazar kple Yosua, Nun vi la, kpakple Israel-toawo ƒe tatɔ siwo le wo fofowo ƒe aƒekɔwo nu la gbɔ,
2 eye wogblɔ na wo le Silo le Kanaan-nyigba dzi be: “Yehowa de se to Mose dzi be woatsɔ du aɖewo ana mí míanɔ wo me hekpe ɖe wo ŋu lãnyiƒewo ŋu na míaƒe lãwo.”
3 Eya ta Israel-viwo tsɔ duawo kple wo ŋu lãnyiƒewo na Lewi viwo tso woƒe domenyinu me le Yehowa ƒe sedede la nu.
4 Azɔ nudzidze la dze Kohat viwo ƒe ƒomewo dzi, eye wotsɔ du wuietɔ̃ na nunɔla Aron vi siwo nye Lewi viwo la tso Yuda-to, Simeon-to kple Benyamin-to la me le nudzidze la nu.
5 Wotsɔ du ewo na Kohat vi mamlɛawo tso Efrayim-to, Dan-to, kple Manase-to afã la ƒe ƒomeawo me.
6 Wotsɔ du wuietɔ̃ na Gerson viwo tso Isakar-to, Aser-to, Naftali-to, kple Manase-to afã si le Basan la ƒe ƒomeawo me.
7 Wotsɔ du wuieve na Merari viwo le woƒe ƒomewo nu tso Ruben-to, Gad-to kple Zebulon-to la me.
8 Ale Israel-viwo dzidze nu tsɔ du siawo kple wo ŋu lãnyiƒewo na Lewi viwo, abe ale si tututu Yehowa de se to Mose dzi ene.
9 Eya ta woɖe du siwo gbɔna la tso Yuda-to kple Simeon-to la me,
10 eye wotsɔ wo na Aron viwo, ame siwo tso Kohat-ƒomeawo me le Lewi viwo dome la, elabena woawo dzie nudzidze la dze gbã.
11 Wotsɔ Kiriat-Arba (Arba ye nye Anak fofo) si nye Hebron na wo le Yuda tonuto la me, kple eŋu lãnyiƒewo.
12 Ke wotsɔ agbledenyigba si le du la ŋu kple eƒe kɔƒewo na Kaleb, Yefune vi wòzu etɔ.
13 Eye du si wotsɔ na nunɔla Aron viwoe nye: Hebron, si nye sitsoƒedu na amewula kple eŋu lãnyiƒe, Libna kple eŋu lãnyiƒe,
14 Yatir kple eŋu lãnyiƒe, Estemoa kple eŋu lãnyiƒe,
15 Holon kple eŋu lãnyiƒe, Debir kple eŋu lãnyiƒe,
16 Ayin kple eŋu lãnyiƒe, Yuta kple eŋu lãnyiƒe, kpakple Bet-Semes kple eŋu lãnyiƒe wole du asieke tso to eve siawo me.
17 Le Benyamin-toa me la, woxɔ Gibeon kple eŋu lãnyiƒe, Geba kple eŋu lãnyiƒe,
18 Anatot kple eŋu lãnyiƒe, Almon kple eŋu lãnyiƒe wole du ene.
19 Eye du siwo katã wotsɔ na nunɔla Aron ƒe dzidzimeviwo le du wuietɔ̃ kple wo ŋu lãnyiƒewo.
20 Le Kohat viwo ƒe ƒome mamlɛa, siwo hã nye Lewi viwo gome la, wodzidze nu tsɔ duwo na wo tso Efrayim-to la me.
21 Ale wotsɔ Sekem si nye sitsoƒedu na amewula kple eŋu lãnyiƒe na wo le Efrayim tonuto la me, Gezer kple eŋu lãnyiƒe,
22 Kibzaim kple eŋu lãnyiƒe, kpakple Bet-Horon kple eŋu lãnyiƒe wole du ene.
23 Le Dan-toa me la, woxɔ Elteke kple eŋu lãnyiƒe, Gibeton kple eŋu lãnyiƒe,
24 Aiyalon kple eŋu lãnyiƒe, Gat-Rimon kple eŋu lãnyiƒe wole du ene.
25 Le Manase-to afã la me la, woxɔ Taanak kple eŋu lãnyiƒe, kpakple Gat-Rimon kple eŋu lãnyiƒe wole du eve.
26 Duawo katã kple wo ŋu lãnyiƒe siwo wotsɔ na Kohat viwo ƒe ƒome mamlɛawo la le du ewo.
27 Du siwo Gerson viwo, ame siwo tso Lewi viwo ƒe ƒomeawo me, xɔ tso Manase-to afã la mee nye: Golan le Basan si nye sitsoƒedu na amewula kple eŋu lãnyiƒe, kpakple Beestera kple eŋu lãnyiƒe wole du eve.
28 Le Isakar-toa me la, woxɔ Kision kple eŋu lãnyiƒe, Daberat kple eŋu lãnyiƒe,
29 Yarmut kple eŋu lãnyiƒe, kpakple En-Ganim kple eŋu lãnyiƒe wole du ene.
30 Le Aser-toa me la, woxɔ Misal kple eŋu lãnyiƒe, Abdon kple eŋu lãnyiƒe,
31 Helkat kple eŋu lãnyiƒe, kpakple Rehob kple eŋu lãnyiƒe wole du ene.
32 Le Naftali-toa me la, woxɔ Kedes le Galilea si nye sitsoƒedu na amewula kple eŋu lãnyiƒe, Hamot-Dor kple eŋu lãnyiƒe, kpakple Kartan kple eŋu lãnyiƒe wole du etɔ̃.
33 Gerson viwo ƒe duwo katã le woƒe ƒomewo nu le du wuietɔ̃ kple wo ŋu lãnyiƒewo.
34 Le Zebulon-toa me la, Merari viwo ƒe ƒomewo, ame siwo nye Lewi vi mamlɛawo, xɔ Yokneam kple eŋu lãnyiƒe, Karta kple eŋu lãnyiƒe, 35 Dimna kple eŋu lãnyiƒe, kpakple Nahalal kple eŋu lãnyiƒe wole du ene.
36 Le Ruben-toa me la, woxɔ Bezer kple eŋu lãnyiƒe, Yahaz kple eŋu lãnyiƒe,
37 Kedemot kple eŋu lãnyiƒe, kpakple Mefaat kple eŋu lãnyiƒe wole du ene.
38 Le Gad-toa me la, woxɔ Ramot le Gilead si nye sitsoƒedu na amewula kple eŋu lãnyiƒe, Mahanayim kple eŋu lãnyiƒe,
39 Hesbon kple eŋu lãnyiƒe, kpakple Yazer kple eŋu lãnyiƒe wo katã le du ene.
40 Du siwo katã wotsɔ na Merari-ƒomeawo, siwo nye Lewi viwo ƒe ƒome mamlɛawo la, le du wuieve.
41 Lewi viwo ƒe du siwo katã le Israel-viwo ƒe anyigba dzi la le du blaene vɔ enyi kple wo ŋu lãnyiƒewo.
42 Lãnyiƒe le du siawo dometɔ ɖe sia ɖe ŋu; aleae du siawo dometɔ ɖe sia ɖe le.
43 Ale Yehowa tsɔ anyigba blibo la katã na Israel abe ale si wòka atam na wo tɔgbuiwo ene, eye woxɔe henɔ edzi.
44 Eye Yehowa na gbɔdzɔe wo godoo va kpe, abe ale si wòka atam na wo tɔgbuiwo ene, eye woƒe futɔwo katã dometɔ ɖeka pɛ hã mete ŋu nɔ te ɖe wo nu o. Yehowa tsɔ woƒe futɔwo katã de asi na wo.
45 Ŋugbe nyui siwo katã Yehowa do na Israel ƒe aƒe la dometɔ ɖeka hɔ̃ hã medo kpo emevava o; wo katã va eme.
22:1-34
22 Yosua yɔ Ruben viwo kple Gad viwo kpakple Manase-to afã la,
2 eye wògblɔ na wo be: “Miewɔ nu siwo katã ƒe se Mose, Yehowa ƒe subɔla, de na mi la dzi, eye mieɖo to nye gbe le nu siwo katã ƒe se mede na mi la me.
3 Miegblẽ mia nɔviwo ɖi le ɣeyiɣi siawo katã me va se ɖe egbe sia o, eye miewɔ se si Yehowa mia Mawu de na mi la dzi.
4 Ke azɔ Yehowa mia Mawu la na gbɔdzɔe mia nɔviwo, abe ale si tututu wòdo ŋugbe na wo ene. Eya ta azɔ miate ŋu atrɔ ayi miaƒe agbadɔwo me le anyigba si Mose, Yehowa ƒe subɔla, tsɔ na mi le Yordan ƒe go kemɛ dzi be wòazu mia tɔ la dzi.
5 Ðeko mikpɔ nyuie, be miawɔ ɖoɖo kple Se siwo Mose, Yehowa ƒe subɔla, de na mi la dzi, ahalɔ̃ Yehowa mia Mawu la, azɔ le eƒe mɔwo katã dzi, alé eƒe sededewo me ɖe asi, aku ɖe eŋu, eye miasubɔe kple dzi blibo kpakple luʋɔ blibo.”
6 Azɔ Yosua yra wo heɖe asi le wo ŋu, eye wodzo yi woƒe agbadɔwo me.
7 Mose na domenyinu Manase-to afã la le Basan, eye Yosua na anyigba to la ƒe afã mamlɛa kpe ɖe wo nɔviwo ŋu le Yordan ƒe ɣetoɖoƒe.
Esi Yosua ɖe asi le wo ŋu be woayi woƒe agbadɔwo me la, eyra wo
8 hegblɔ na wo be: “Mitsɔ kesinɔnu geɖewo kple lãha gbogbowo, klosalo, sika, akɔbli, gayibɔ kple awu geɖewo fũu ne miagbugbɔ ayi miaƒe agbadɔwo me. Eye mima miaƒe futɔwo ƒe aboyonuwo kple mia nɔviwo.”
9 Emegbe Ruben viwo kple Gad viwo kpakple Manase-to afã la dzo le Israel-vi bubuawo gbɔ le Silo, le Kanaan-nyigba dzi, hetrɔ yi Gilead-nyigba si woxɔ henɔ edzi le se si Yehowa de to Mose dzi nu la dzi.
10 Esi Ruben viwo kple Gad viwo kpakple Manase-to afã la va ɖo Yordan nutowo me le Kanaan-nyigba dzi la, woɖi vɔsamlekpui ɖe Yordan nu, enye vɔsamlekpui gã aɖe ŋutɔ.
11 Emegbe Israel-vi bubuawo see wogblɔ be: “Mikpɔ ɖa! Ruben viwo kple Gad viwo kpakple Manase-to afã la ɖi vɔsamlekpui ɖe Kanaan-nyigba la ƒe liƒo dzi le Yordan nutowo me, le eƒe go si nye Israel-viwo tɔ la dzi.”
12 Esi Israel-viwo see la, Israel-viwo ƒe ha blibo la va kpe ta ɖe Silo be yewoawɔ aʋa kpli wo.
13 Eye Israel-viwo dɔ Finehas, nunɔla Eleazar vi, ɖo ɖe Ruben viwo, Gad viwo kple Manase-to afã la le Gilead-nyigba dzi,
14 eye tatɔ ewo kpe ɖe eŋu, tatɔ ɖeka tso Israel-toawo ƒe aƒekɔ ɖe sia ɖe me, wo dometɔ ɖe sia ɖe nye wo fofowo ƒe aƒekɔ ƒe tatɔ le Israel-viwo ƒe ame akpeawo dome.
15 Esi wova ɖo Ruben viwo, Gad viwo kple Manase-to afã la gbɔ le Gilead-nyigba dzi la, wogblɔ na wo be:
16 “Ale Yehowa ƒe ha blibo la katã gblɔe nye esi: ‘Anukwaremaɖimaɖinu kae nye esi miewɔ ɖe Israel ƒe Mawu la ŋu?
Mietrɔ le Yehowa yome egbea esi mieɖi vɔsamlekpui na mia ɖokui eye miedze aglã ɖe Yehowa ŋu. 17 Ðe vo si míeda le Peor la mesɔ gbɔ na mí oa?
Míeklɔe ɖa le mía ɖokui ŋu vɔ o va se ɖe egbe, togbɔ be dɔvɔ̃ va Yehowa ƒe ha la dzi hã. 18 Eye miagatrɔ ɖa le Yehowa yome egbea!
Ne miedze aglã ɖe Yehowa ŋu egbea la, ekema Israel ƒe ha blibo la katã ŋue wòava do dziku ɖo etsɔ. 19 Ke nenye be anyigba si miexɔ wòzu mia tɔ la ŋue mekɔ o la, ekema mitso tɔ va anyigba si nye Yehowa tɔ la dzi, afi si Yehowa ƒe avɔgbadɔ la le, ne mianɔ mía dome, gake ɖeko migaɖi vɔsamlekpui aɖeke kpe ɖe Yehowa, mía Mawu la, ƒe vɔsamlekpui ŋu ahadze aglã ɖe Yehowa ŋu, eye miana míazu aglãdzelawo o.
20 Esi Akan, Zera vi la, meɖi anukware le nu siwo wòle be woatsrɔ̃ gbidigbidi la me o la, menye Israel ƒe ha blibo la katã ŋue wodo dziku ɖo oa?
Eye menye eya ɖeka koe ku le eƒe vodada ta o.’” 21 Eye Ruben viwo, Gad viwo kple Manase-toa ƒe afã la ɖo eŋu na Israel ƒe ame akpewo ƒe tatɔawo be:
22 “Yehowa, mawuwo dzi Mawu!
Yehowa, mawuwo dzi Mawu! Enyae, eye Israel hã anyae. Yehowa, ne aglãe míedze, eye míewɔ nuteƒe na wò o la, ekema mègaxɔ na mí egbea o.
23 Ne ɖe míeɖi vɔsamlekpui na mía ɖokuiwo, be míatrɔ le Yehowa yome, ne míasa numevɔwo, nuɖuvɔwo kple ŋutifafavɔwo le edzi la, Yehowa ahe to na mí.
24 Gake kpao, susu bubu aɖe tae míewɔ nu sia ɖo, elabe míegblɔ be: ‘Mia viwo ava gblɔ na mía viwo gbe aɖe gbe be: “Nya kae le mi kple Yehowa, Israel ƒe Mawu la dome?
25 Yehowa tsɔ Yordan do liƒo na míawo kpakple mi Ruben viwo kple Gad viwo. Gome aɖeke mele mia si le Yehowa gbɔ o.” Ale mia viwo axe mɔ na mía viwo be woagasubɔ Yehowa o.’
26 “Eya tae míegblɔ be: ‘Mina míawɔ nane godoo, míaɖi vɔsamlekpui, menye le numevɔwo alo vɔ bubuwo sasa ta o,
27 ke boŋ be wòanye ɖase le míawo kpli miawo kpakple míaƒe dzidzimevi siwo ava ɖe mía yome la dome, be míasa míaƒe numevɔwo, míaƒe vɔ bubuwo kple míaƒe ŋutifafavɔwo ahasubɔ le Yehowa ŋkume, ne mia viwo magava gblɔ na mía viwo gbe aɖe gbe be: “Gome aɖeke mele mia si le Yehowa gbɔ o.”’
28 Eya ta míegblɔ be: ‘Ne woava gblɔ nya ma na míawo ŋutɔ kple míaƒe dzidzimeviwo gbe aɖe gbe la, ekema míawo hã míagblɔ be: “Mikpɔ Yehowa ƒe vɔsamlekpui tɔgbi si mía fofowo ɖi la ɖa, menye le numevɔwo alo vɔ bubuwo sasa ta o, ke boŋ be wòanye ɖase le míawo kpli miawo dome.”’
29 Nede megbe xaa tso mía gbɔ be míadze aglã ɖe Yehowa ŋu, eye míatrɔ le Yehowa yome egbea ahaɖi vɔsamlekpui bubu akpe ɖe Yehowa mía Mawu ƒe vɔsamlekpui si le eƒe avɔgbadɔ ŋgɔ la ŋu hena numevɔ, nuɖuvɔ kple vɔ bubuwo sasa!”
30 Esi nunɔla Finehas, ha la ƒe tatɔ siwo kpe ɖe eŋu, siwo nye Israel ƒe ame akpewo ƒe tatɔwo, se nya siwo Ruben viwo, Gad viwo kple Manase viwo gblɔ la, edze wo ŋu.
31 Eya ta Finehas, nunɔla Eleazar vi gblɔ na Ruben viwo, Gad viwo kple Manase viwo be: “Míenyae egbea be, Yehowa le mía dome, elabena miewɔ anukwaremaɖimaɖinu aɖeke ɖe Yehowa ŋu o. Azɔ mieɖe Israel-viwo tso Yehowa si me.”
32 Eye Finehas, nunɔla Eleazar vi kple tatɔawo gbugbɔ tso Ruben viwo kple Gad viwo gbɔ le Gilead-nyigba dzi heva Kanaan-nyigba dzi, eye wogblɔ dɔgbedenyaa na Israel-vi bubuawo.
33 Eye nya si wova gblɔ la dze Israel-viwo ŋu. Ale Israel-viwo kafu Mawu, eye womegagblɔ kpɔ be yewoaho aʋa ɖe Ruben viwo kple Gad viwo ŋu ahagblẽ anyigba si dzi wole la o.
34 Eye Ruben viwo kple Gad viwo na ŋkɔ vɔsamlekpuia hegblɔ be: “Enye ɖase le mía dome be, Yehowae nye Mawu vavã la.”
23:1-16
23 Le ƒe geɖe megbe, esi Yehowa na gbɔdzɔe Israel tso eƒe futɔ siwo ƒo xlãe godoo si me vɔ, eye Yosua tsi xɔ ƒe geɖe la,
2 Yosua yɔ Israel blibo la katã, eƒe ametsitsiwo, tatɔwo, ʋɔnudrɔ̃lawo kple dzikpɔlawo, eye wògblɔ na wo be: “Metsi ku amegã xɔ ƒe geɖe.
3 Miawo ŋutɔwo miekpɔ nu siwo katã Yehowa mia Mawu wɔ dukɔ siawo katã le mia ta, elabena Yehowa mia Mawue le aʋa wɔm na mi.
4 Kpɔ ɖa, medzidze nu ɖe dukɔ siwo susɔ la ƒe anyigbawo dzi hema wo na mi wozu domenyinu na miaƒe toawo hekpe ɖe dukɔ siwo katã metsrɔ̃ le Yordan nu va se ɖe Ƒu Gã la nu le ɣetoɖoƒe la ƒe anyigbawo ŋuti.
5 Yehowa mia Mawue tutu wo ɖa le mia ŋgɔ henya wo ɖa na mi, eye miexɔ woƒe anyigba, abe ale si tututu Yehowa mia Mawu do ŋugbe na mi ene.
6 “Azɔ ele be mialé dzi ɖe ƒo vevie, ne mialé nu siwo katã woŋlɔ ɖe Mose ƒe Segbalẽa me la me ɖe asi ahawɔ wo dzi, ne miagadze le eŋu ɖe ɖusime alo miame 7 ahade ha kple dukɔ siawo, siwo kpɔtɔ le mia dome la gbeɖe o.
Migayɔ woƒe mawuwo ŋkɔ alo atsɔ wo aka atam gɔ̃ hã o, eye migasubɔ wo alo ade ta agu na wo gbeɖe o.
8 Ke boŋ miku ɖe Yehowa mia Mawu la ŋu, abe ale si tututu miewɔe va se ɖe egbe sia ene.
9 Yehowa anya dukɔ gã sesẽwo ɖa le mia ŋgɔ, elabena ame aɖeke kura mete ŋu nɔ te ɖe mia nu va se ɖe egbe sia o.
10 Mia dometɔ ɖeka pɛ anya ame akpe ɖe nu, elabena Yehowa mia Mawu le aʋa wɔm na mi, abe ale si tututu wòdo ŋugbe na mi ene.
11 Eya ta mikpɔ mia ɖokui dzi nyuie ɣesiaɣi ne mialɔ̃ Yehowa mia Mawu la.
12 “Gake ne mietrɔ megbe heku ɖe dukɔ siawo me tɔ siwo kpɔtɔ le mia gbɔ la ŋu, eye miena srɔ̃ɖekadodo le mi kpli wo dome, miede ha kpli wo eye woawo hã wode ha kpli mi la,
13 ekema minyae nyuie be Yehowa mia Mawu mayi edzi anya dukɔ siawo ɖa na mi o. Woazu mɔ̃ kple kamɔ̃ aɖe mi, woazu abe ameƒoti ene anɔ axadame ƒom na mi, eye woanye ŋù anɔ ŋku dzi na mi va se ɖe esime mietsrɔ̃ vɔ keŋ le anyigba nyui sia si Yehowa mia Mawu tsɔ na mi la dzi.
14 “Kpɔ ɖa, nye kuɣi ɖo, eye mienyae nyuie tso miaƒe dzi blibo kple luʋɔ blibo me be, nya ɖeka pɛ hã medo kpo emevava le ŋugbe nyui siwo katã Yehowa mia Mawu do na mi la me o. Wo katã va eme na mi.
Wo dometɔ ɖeka pɛ hã medo kpo emevava o. 15 Gake ale si ko ŋugbe nyui siwo katã Yehowa mia Mawu do na mi va eme na mi la, nenema kee Yehowa ahe vɔ̃ siwo katã ƒe ŋugbe wòdo la ava mia dzi, eye wòatsrɔ̃ mi ɖa keŋkeŋ le anyigba nyui sia si Yehowa mia Mawu tsɔ na mi la dzi.
16 Ne mietu Yehowa mia Mawu ƒe nu, si wòbla kpli mi, eye mieyi ɖasubɔ mawu bubuwo hede ta agu na wo la, ekema Yehowa ƒe dziku afla ɖe mia ŋu, eye miatsrɔ̃ avɔ kaba ŋutɔ le anyigba nyui si wòtsɔ na mi la dzi.”
24:1-33
24 Yosua ƒo Israel-toawo katã nu ƒu ɖe Sekem, eye wòyɔ Israel ƒe ametsitsiwo, tatɔwo, ʋɔnudrɔ̃lawo kple dzikpɔlawo, eye wova tsi tsitre ɖe Mawu vavã la ŋkume.
2 Yosua gblɔ na dukɔ blibo la be: “Ale Yehowa, Israel ƒe Mawu la, gblɔe nye esi: ‘Le blema la, Tɔsisi la ƒe go kemɛ dzie mia tɔgbuiwo nɔ wo dometɔ ɖekae nye Tera, si nye Abraham kple Nahor fofo eye wosubɔ mawu bubuwo.
3 “‘Emegbe mekplɔ mia tɔgbui Abraham tso Tɔsisi la ƒe go kemɛ dzi, mena wòtsa le Kanaan-nyigba blibo la dzi, eye mena eƒe dzidzimeviwo sɔ gbɔ.
Metsɔ Isak nɛ, 4 eye metsɔ Yakob kple Esau na Isak. Emegbe metsɔ Seir To la na Esau be wòazu etɔ; eye Yakob kple viawo yi Egipte.
5 Emegbe medɔ Mose kple Aron, eye metsɔ nu siwo mewɔ le Egipte la wɔ fu dukɔ ma, eye mekplɔ mi dzoe.
6 Esime mekplɔ mia fofowo tso Egipte gbɔna, eye mieva ɖo ƒua nu la, Egiptetɔwo ti mia fofowo yome kple aʋatasiaɖamwo kpakple sɔdolawo va ɖo keke Ƒudzĩ la nu ke.
7 Wodo ɣli na Yehowa, eye wòna viviti va nɔ mi kple Egiptetɔwo dome, ena ƒu la nyè tsyɔ wo dzi, eye miaƒe ŋkuwo kpɔ nu si mewɔ le Egipte.
Eye mieva nɔ gbea dzi ƒe geɖe. 8 “‘Eye mekplɔ mi va Amoritɔ siwo nɔ Yordan ƒe go kemɛ dzi la ƒe anyigba dzi, eye wowɔ aʋa kpli mi.
Gake metsɔ wo de asi na mi, ale be miete ŋu xɔ woƒe anyigba, eye metsrɔ̃ wo ɖa gbidigbidi le mia ŋgɔ. 9 Eye Moab-fia Balak, Zipor vi, ho aʋa ɖe Israel ŋu.
Eya ta edɔ woyi ɖayɔ Bileam, Beor vi vɛ, be wòaƒo fi ade mi. 10 Gake nyemeɖo to Bileam o.
Eya ta eyra mi enuenu, eye meɖe mi tso esi me. 11 “‘Emegbe mietso Yordan va Yeriko. Ke Yerikotɔwo ƒe kplɔlawo, Amoritɔwo, Perizitɔwo, Kanaantɔwo, Hititɔwo, Girgasitɔwo, Hivitɔwo kple Yebusitɔwo wɔ aʋa kpli mi, ke metsɔ wo de asi na mi.
12 Eya ta mena dzi ɖe le amewo ƒo le mia ŋgɔ, eye esia nya wo ɖa le mia ŋgɔ abe ale si ko wonya Amoritɔwo ƒe fia eveawo ene.
Ke menye wò yi kple wò da ye wɔ esia o. 13 Ale metsɔ anyigba si ŋu mieku kutri aɖeke le o kple du siwo mietso o la na mi miele wo me. Waingble siwo miede o kple amitibɔ siwo mietso o la me nuwo ɖumee miele.’
14 “Eya ta mivɔ̃ Yehowa, eye misubɔe le fɔmaɖimaɖi kple nuteƒewɔwɔ me, miɖe mawu siwo mia tɔgbuiwo subɔ le Tɔsisi la ƒe go kemɛ dzi kple Egipte la ɖa, eye misubɔ Yehowa.
15 Ke ne medze mia ŋu be miasubɔ Yehowa o la, ekema mitia ame si subɔ ge miala egbea, eɖanye mawu siwo mia tɔgbuiwo subɔ le Tɔsisi la ƒe go kemɛ dzi alo Amoritɔ siwo ƒe anyigba dzi miele la ƒe mawuwo o. Ke nye kple nye aƒe ya, míasubɔ Yehowa.”
16 Eye dukɔ la ɖo eŋu be: “Madzɔ akpɔ gbeɖe be míagblẽ Yehowa ɖi aɖasubɔ mawu bubuwo o.
17 Yehowa mía Mawu ye kplɔ mí kple mía fofowo dzoe le Egipte-nyigba dzi, tso kluviwo ƒe me, eye eyae wɔ dzesi gã siawo le mía ŋkume, eye wòdzɔ mía ŋu le mɔ blibo si míezɔ la katã dzi kple dukɔ siwo katã dome míeto la me.
18 Yehowa nya dukɔwo katã kple Amoritɔ siwo nɔ anyigbaa dzi la ɖa le mía ŋgɔ. Eya ta míawo hã míasubɔ Yehowa, elabena eyae nye mía Mawu.”
19 Eye Yosua gblɔ na dukɔ la be: “Miate ŋu asubɔ Yehowa o, elabena Mawu kɔkɔe wònye; Mawu si biaa ɖokuitsɔtsɔna blibo ye wònye. Matsɔ miaƒe dzidadawo kple miaƒe nu vɔ̃wo ake o.
20 Ne miegblẽ Yehowa ɖi, eye miesubɔ dutamawuwo la, ekema eya hã atɔ ŋku mi ahatsrɔ̃ mi ɖa keŋkeŋ evɔ wònye ewɔ nyui na mi hafi.”
21 Ke dukɔ la ɖo eŋu na Yosua be: “Gbeɖe, Yehowa koe míasubɔ!”
22 Eya ta Yosua gblɔ na dukɔ la be: “Miawo ŋutɔe nye ɖasefowo na mia ɖokui be, yewo ŋutɔe tiae be yewoasubɔ Yehowa.”
23 “‘Ekema miɖe dutamawu siwo le mia dome la ɖa, eye mitrɔ miaƒe dzi ɖe Yehowa, Israel ƒe Mawu la ŋu.”
24 Eye dukɔ la ɖo eŋu na Yosua be: “Míasubɔ Yehowa mía Mawu la, eye míaɖo to eƒe gbe!”
25 Ale Yosua bla nu kple dukɔ la gbe ma gbe, eye wòwɔ ɖoɖowo kple sewo na wo le Sekem.
26 Eye Yosua ŋlɔ nya siawo ɖe Mawu ƒe Segbalẽ la me, eye wòtsɔ kpe gã aɖe ɖi ɖe ati gã si le Yehowa ƒe kɔkɔeƒea gbɔ la te.
27 Yosua gblɔ na dukɔ blibo la be: “Kpɔ ɖa! Kpe sia azu ɖasefo ɖe mía ŋu, elabena ese nya siwo katã Yehowa gblɔ na mí, eye wòazu ɖasefo ɖe mia ŋu, ne miagagbe nu le mia Mawu la gbɔ o.”
28 Eye Yosua ɖe asi le dukɔ la ŋu, eye ame sia ame yi eƒe anyigba dzi.
29 Le nu siawo megbe la, Yehowa ƒe subɔla Yosua, Nun vi la, ku esime wòxɔ ƒe alafa ɖeka kple ewo.
30 Eye woɖii ɖe eƒe anyigba si dome wònyi la dzi le Timna-Sera, si le Efrayim tonuto la me, le Gaas To la ƒe dziehe.
31 Eye Israel yi edzi subɔ Yehowa le Yosua ƒe agbemeŋkekewo katã kple ame tsitsi siwo ganɔ agbe le Yosua ƒe ku megbe, siwo nya dɔ siwo katã Yehowa wɔ na Israel la ƒe agbenɔɣi katã.
32 Eye Israel-viwo ɖi Yosef ƒe ƒu siwo wotsɔ tso Egipte vɛ la ɖe Sekem le anyigba si Yakob ƒle gaku alafa ɖeka le Sekem fofo Hamor ƒe viwo si la dzi; eye anyigba la zu Yosef viwo ƒe domenyinu.
33 Eleazar, Aron vi la hã ku. Eye woɖii ɖe via Finehas Ƒe Togbɛ si wotsɔ nɛ le Efrayim tonuto me la dzi.
Ʋɔnudrɔ̃lawo
1:1-36
1 Le Yosua ƒe ku megbe la, Israel-viwo bia gbe Yehowa be: “Mía dometɔ kae aho aɖawɔ aʋa kple Kanaantɔwo?”
2 Yehowa ɖo eŋu be: “Yuda neho yi. Kpɔ ɖa, metsɔ anyigba la le asi dem nɛ.”
3 Eye Yuda gblɔ na nɔvia Simeon be: “Va kplɔm yi anyigba si wotsɔ nam la dzi míaɖawɔ aʋa kple Kanaantɔwo. Emegbe nye hã makplɔ wò ayi anyigba si wotsɔ na wò la dzi.”
Ale Simeon yi kplii. 4 Esi Yuda ho yi la, Yehowa tsɔ Kanaantɔwo kple Perizitɔwo de asi na wo, eye wowu ame akpe ewo le Bezek.
5 Wokpɔ Adoni-Bezek le Bezek, wowɔ aʋa kplii le afi ma, eye woɖu Kanaantɔwo kple Perizitɔwo dzi.
6 Esi Adoni-Bezek si yina la, woti eyome ɖalée, eye wolã eƒe asidegblefetsuwo kple afɔdegblefetsuwo.
7 Eye Adoni-Bezek gblɔ be: “Fia blaadre siwo wolã asidegblefetsuwo kple afɔdegblefetsuwo na la fɔa nuɖuɖu le nye kplɔ̃ te. Ale si tututu mewɔ la, eya teƒe Mawu ɖo nam.”
Emegbe wokplɔe yi Yerusalem, eye wòku ɖe afi ma.
8 Azɔ Yuda ŋutsuwo wɔ aʋa kple Yerusalem eye woxɔe; wosii kple yi eye wotɔ dzo dua.
9 Emegbe Yuda ŋutsuwo ho yi ɖawɔ aʋa kple Kanaantɔ siwo le tonuto la me kple esiwo le Negeb kpakple esiwo le Sefela.
10 Ale Yuda ho ɖe Kanaantɔ siwo nɔ Hebron la ŋu (tsã la, woyɔa Hebron be Kiriat-Arba), eye woɖu Sesai, Ahiman kple Talmai dzi.
11 Eye woho tso afi ma ɖe Debirtɔwo ŋu. (Tsã la, woyɔa Debir be Kiriat-Sefer.)
12 Eye Kaleb gblɔ be: “Ame si asi Kiriat-Sefer eye wòaxɔe la, matsɔ vinyenyɔnu Aksa nɛ wòaɖe.”
13 Eye Otniel, Kaleb ƒe tsɛ Kenaz ƒe vi xɔe. Ale wòtsɔ vianyɔnu Aksa nɛ wòɖe.
14 Eye esi nyɔnua kple srɔ̃a yina aƒe me la, nyɔnua ƒoe ɖe srɔ̃a nu be yeabia agble ye fofo. Eye nyɔnu la ɖi le eƒe tedzi dzi. Eye Kaleb biae be: “Nu ka dim nèle?”
15 Eɖo eŋu nɛ be: “Meɖe kuku yram, elabena èna anyigbam le anyiehe; tsɔ Gulot-Mayim hã nam.”
Ale Kaleb tsɔ Dzigbe Gulot kple Anyigbe Gulot nɛ.
16 Eye Mose to, Kenitɔ la, ƒe dzidzimeviwo ʋu tso devedu la me kpe ɖe Yudatɔwo ŋu yi Yuda gbedzi, le Arad ƒe anyiehe.
Eye woyi afi ma ɖanɔ dukɔ la dome. 17 Ke Yuda kple nɔvia Simeon yi ɖadze Kanaantɔ siwo le Zefat la dzi hetsrɔ̃ dua gbidigbidi. Eya ta wona ŋkɔ du la be Horma.
18 Emegbe Yuda xɔ Gaza kple eƒe anyigba, Askelon kple eƒe anyigba, kpakple Ekron kple eƒe anyigba.
19 Eye Yehowa nɔ kple Yuda, ale be wòxɔ tonuto la, gake mete ŋu nya ame siwo le gbadzaƒe la ɖa o, elabena aʋatasiaɖam siwo ƒe afɔtiwo ŋu lãnuwo le la le wo si.
20 Wotsɔ Hebron na Kaleb, abe ale si tututu Mose do ŋugbee ene, eye wònya Anak viŋutsu etɔ̃awo ɖa le afi ma.
21 Ke Benyamin viwo menya Yebusitɔ siwo nɔ Yerusalem la ɖa o, ale wɔ Yebusitɔwo le Benyamin viwo dome le Yerusalem va se ɖe egbe.
22 Yosef ƒe aƒe la ho ɖe Betel ŋu, eye Yehowa nɔ kpli wo.
23 Yosef ƒe aƒe la nɔ ŋku tsam le Betel (tsã la, woyɔa du la be Luz),
24 eye ŋkutsalaawo kpɔ ŋutsu aɖe do tso dua me. Eye wogblɔ nɛ be: “Míeɖe kuku, fia mɔ si míato age ɖe dua me la mí, ekema míave nuwò.”
25 Eya ta ŋutsua fia mɔ si woato age ɖe dua me la wo; eye woyi ɖasi du la kple yi, ke woɖe asi le ŋutsua kple eƒe ƒomea me tɔwo katã ŋu.
26 Ŋutsua dzo yi Hititɔwo ƒe anyigba dzi eye wòtso du hena ŋkɔe be Luz, esiae nye du la ŋkɔ va se ɖe egbe.
27 Manase mexɔ Bet-Sean kple eŋu duwo, Taanak kple eŋu duwo, Dortɔwo kple woƒe duwo, Yibleamtɔwo kple woƒe duwo, kpakple Megidotɔwo kple woƒe duwo o. Kanaantɔwo do dzi nɔ anyigba sia dzi kpiŋ.
28 Esi ŋusẽ va ɖo Israel ŋu la, wona Kanaantɔwo wɔ dzizizidɔ na wo, negbe ɖeko womenya wo ɖa keŋkeŋ o.
29 Efrayim hã menya Kanaantɔ siwo le Gezer la ɖa o. Kanaantɔwo tsi wo dome le Gezer.
30 Zebulon menya Kitrontɔwo kple Nahaloltɔwo ɖa o. Kanaantɔwo tsi wo dome, gake Zebulon na wowɔ dzizizidɔ na wo.
31 Aser menya ame siwo le Ako, Sidon, Ahlab, Akzib, Helba, Afik kple Rehob la ɖa o.
32 Ale wɔ Aser viwo nɔ Kanaantɔ siwo nɔ anyigbaa dzi la dome, elabena Aser menya wo ɖa o.
33 Naftali menya ame siwo le Bet-Semes kple Bet-Anat ɖa o, ke boŋ wonɔ Kanaantɔ siwo nɔ anyigbaa dzi la dome. Bet-Semestɔwo kple Bet-Anattɔwo zu dzizizidɔwɔlawo na wo.
34 Amoritɔwo na Dan viwo tsi tonuto la me, eye womeɖe mɔ na wo be woava gbadzaƒe la o.
35 Eya ta Amoritɔwo ɖoe kplikpaa nɔ Heres To la dzi kple Aiyalon kpakple Saalbim.
Gake esi ŋusẽ ɖo Yosef ƒe aƒe la ŋu la, wozi wo dzi wowɔ dɔ sesẽ na wo.
36 Amoritɔwo ƒe anyigba tso Akrabim-todzimɔ la gbɔ kple Sela hemlo ɖo ta dzi.
2 Eye Yehowa ƒe dɔla tso Gilgal yi Bokim eye wògblɔ be: “Mekplɔ mi tso Egipte va anyigba si ŋu meka atam ɖo na mia tɔgbuiwo la dzi.
Eye megblɔ hã be: ‘Nyematu nu, si mebla kpli mi la gbeɖe o. 2 Migabla nu kple anyigba sia dzi nɔlawo o, eye migbã woƒe vɔsamlekpuiwo ƒu anyi.’
Ke mieɖo to nye gbe o. Nu ka ŋuti miewɔ alea ɖo?
3 Eya ta nye hã megblɔ be: ‘Nyemanya wo ɖa le mia ŋgɔ o, woazu mɔ̃ na mi, eye woatsɔ woƒe mawuwo akplɔ mi atrae.’”
4 Esi Yehowa ƒe dɔla la gblɔ nya siawo na Israel-viwo katã la, dukɔ la fa avi hoo.
5 Eya ta wona ŋkɔ teƒe la be Bokim, eye wosa vɔ le afi ma na Yehowa.
6 Esi Yosua na dukɔa dzo la, Israel-viwo dometɔ ɖe sia ɖe yi anyigba si dome wònyi la dzi ne wòaxɔe.
7 Eye dukɔ la yi edzi subɔ Yehowa le Yosua ƒe agbemeŋkekewo katã kple ame tsitsi siwo ganɔ agbe le Yosua ƒe ku megbe, siwo kpɔ dɔ gã siwo katã Yehowa wɔ na Israel teƒe la, ƒe agbenɔɣi katã.
8 Eye Yehowa ƒe subɔla Yosua, Nun vi la, ku esi wòxɔ ƒe alafa ɖeka kple ewo.
9 Eye woɖii ɖe anyigba si dome wònyi la dzi le Timna-Heres le Efrayim tonuto la me le Gaas To la ƒe dziehe gome.
10 Dzidzime ma katã ku eye wotsɔ wo kpe ɖe wo tɔgbuiwo ŋu, eye dzidzime bubu va ɖe wo yome, ame siwo medze si Yehowa alo nya dɔ siwo wòwɔ na Israel la o.
11 Eya ta Israel-viwo wɔ nu si nye vɔ̃ le Yehowa ŋkume, eye wosubɔ Baalwo.
12 Ale wogblẽ Yehowa, wo fofowo ƒe Mawu, ame si kplɔ wo tso Egipte-nyigba dzi la ɖi. Wodze mawu bubuwo, siwo nye dukɔ siwo ƒo xlã wo godoo la ƒe mawuwo yome, eye wode ta agu na wo tsɔ do dziku na Yehowa.
13 Wogblẽ Yehowa ɖi hesubɔ Baal kple Astoret legbawo.
14 Yehowa ƒe dɔmedzoe bi ɖe Israel ŋu, ale be wòtsɔ wo de asi na adzohawo woda adzo wo. Etsɔ wo dzra na woƒe futɔ siwo ƒo xlã wo la, eye womegate ŋu nɔ te ɖe woƒe futɔwo nu o.
15 Afi sia afi si woyi la, Yehowa ƒe asi sẽna ɖe wo dzi, ale be vɔ̃ tua wo, abe ale si Yehowa gblɔ na wo kple ale si Yehowa ka atam na woe ene, eye woɖo xaxa me ŋutɔ.
16 Eya ta Yehowa ɖoa ʋɔnudrɔ̃lawo na wo, ame siwo ɖea wo tso adzohawo si me.
17 Gake wogbe toɖoɖo ʋɔnudrɔ̃lawo gɔ̃ hã, wowɔa ahasi kple mawu bubuwo, eye wodea ta agu na wo.
Wotrɔ ɖa kaba tso mɔ si dzi wo tɔgbuiwo, ame siwo ɖo to Yehowa ƒe sededewo, zɔ la dzi. Womewɔ nu abe wo tɔgbuiwo ene o.
18 Ɣesiaɣi si Yehowa ɖo ʋɔnudrɔ̃la na wo la, Yehowa nɔa anyi kple ʋɔnudrɔ̃laa, eye wòɖea wo tso woƒe futɔwo si me le ʋɔnudrɔ̃la la ƒe ŋkekewo katã me; elabena ewɔa nublanui na Yehowa ne ame siwo te wo ɖe anyi kple ame siwo sẽ ŋuta le wo ŋu na wole hũ ɖem.
19 Ke ne ʋɔnudrɔ̃la la ku la, wogawɔa nu gbegblẽ ɖe edzi wu wo fofowo, wodzea mawu bubuwo yome, eye wosubɔa wo hedea ta agu na wo. Womeɖea asi le woƒe nuwɔnawo kple woƒe tosesẽ la ŋu o.
20 Mlɔeba Yehowa ƒe dɔmedzoe bi ɖe Israel ŋu wògblɔ be: “Esi dukɔ sia tu nu, si mebla kpli wo tɔgbuiwo, eye womeɖo to nye gbe o ta la,
21 nye hã nyemanya dukɔ siwo Yosua kpɔtɔ ɖi hafi ku la dometɔ ɖeka pɛ hã ɖa le wo ŋgɔ o.
22 Ne matsɔ wo ado Israel kpɔ be woalé ŋku ɖe Yehowa ƒe mɔ ŋu ahazɔ edzi, abe ale si tututu wo fofowo lé ŋku ɖe eŋu ene loo, alo womalé ŋku ɖe eŋu o hã.” 23 Eya ta Yehowa ɖe mɔ dukɔ siawo tsi anyi.
Menya wo ɖa zi ɖeka o, eye metsɔ wo de asi na Yosua o.
3 Dukɔ siwo Yehowa kpɔtɔ ɖi be yeatsɔ ado Israel-vi siwo katã mekpɔ aʋa siwo wowɔ kple Kanaantɔwo teƒe o la kpɔ
2 (ewɔ esia be Israel-viwo ƒe dzidzime siwo ava emegbe la nakpɔ aʋa teƒe, ne wòatsɔ afia aʋawɔwɔ ame siwo mekpɔ aʋa teƒe kpɔ o) la woe nye:
3 Filistitɔwo ƒe kplɔla atɔ̃awo, Kanaantɔwo, Sidontɔwo, kple Hivitɔwo, siwo katã le Lebanon Towo dzi tso Baal-Hermon To gbɔ va se ɖe Lebo-Hamat ke.
4 Wotsɔ wo do Israel kpɔ ne woakpɔe ɖa be Israel aɖo to Yehowa ƒe se siwo wòde na wo fofowo to Mose dzi hã.
5 Eya ta Israel-viwo nɔ Kanaantɔwo, Hititɔwo, Amoritɔwo, Perizitɔwo, Hivitɔwo kple Yebusitɔwo dome.
6 Woɖe wo vinyɔnuwo, eye wotsɔ wo vinyɔnuwo na wo viŋutsuwo woɖe, eye wosubɔ woƒe mawuwo.
7 Ale Israel-viwo wɔ nu si nye vɔ̃ le Yehowa ŋkume, woŋlɔ Yehowa woƒe Mawu la be, eye wosubɔ Baalwo kple Aserawo.
8 Eya ta Yehowa ƒe dɔmedzoe bi ɖe Israel ŋu, ale be wòtsɔ wo dzra na Mesopotamia-fia Kusan-Risatayim. Israel-viwo subɔ Kusan-Risatayim ƒe enyi.
9 Esi Israel-viwo yɔ Yehowa be wòaxɔ na yewo la, Yehowa ɖo xɔla na Israel-viwo, si nye Otniel, Kaleb ƒe tsɛ Kenaz ƒe vi, be wòaɖe wo.
10 Eye Yehowa ƒe gbɔgbɔ va edzi, ale wòzu Israel ƒe ʋɔnudrɔ̃la. Esi wòho aʋa la, Yehowa tsɔ Mesopotamia-fia Kusan-Risatayim de asi nɛ, eye wòɖu Kusan-Risatayim dzi.
11 Ema megbe la, anyigba la kpɔ gbɔdzɔe ƒe blaene.
Emegbe Otniel, Kenaz vi la ku.
12 Eye Israel-viwo gade asi nu si nye vɔ̃ wɔwɔ me le Yehowa ŋkume. Eya ta Yehowa ɖe mɔ Moab-fia Eglon ɖu Israel dzi, elabena wowɔ nu si nye vɔ̃ le Yehowa ŋkume.
13 Azɔ hã, ekplɔ Amonitɔwo kple Amalektɔwo va ƒu wo. Wodze Israel dzi eye woxɔ devedu la.
14 Israel-viwo subɔ Moab-fia Eglon ƒe wuienyi.
15 Eye Israel-viwo yɔ Yehowa be wòaxɔ na yewo.
Eya ta Yehowa ɖo xɔla na wo, si nye Ehud, Gera vi, enye Benyamintɔ miawɔla aɖe.
16 Ehud tu adekpui nuevee, si didi abɔklugui ɖeka, eye wòtae ɖe ɖusiklito le eƒe awu te.
17 Etsɔ adzɔ la vɛ na Moab-fia Eglon. Eglon nye ame lolo dami aɖe.
18 Esi Ehud tsɔ adzɔa na vɔ la, eya kple ame siwo tsɔ adzɔa vɛ la trɔ dzo.
19 Ke esi woɖo kpetatawo gbɔ le Gilgal la, etrɔ va gblɔ na fia la be: “Oo fia, nya ɣaɣla aɖe le asinye na wò.” Eya ta fia la gblɔ be: “Ðoɖoe nezi!” Ale eƒe subɔviwo katã do go le egbɔ.
20 Eye Ehud va egbɔ, esime eya ɖeka nɔ eƒe xɔtaxɔ si me wòxɔa ya fafɛ le la me.
Eye Ehud gblɔ be: “Mexɔ gbedeasi aɖe tso Mawu gbɔ vɛ na wò.”
Ale wòtso le eƒe fiazikpui la dzi. 21 Azɔ Ehud do eƒe miasi ɖa ɖe adekpui la le ɖusiklito heƒo ɖe dɔme nɛ flo.
22 Eye adekpui la kple eƒe asiléƒea siaa bu ɖe eme, eye ami nyè tsyɔ adekpui la, elabena meɖe adekpui la le dɔme nɛ o, eye mĩ do go.
23 Ehud to akpata la me do, etu xɔtaxɔ la ƒe ʋɔtruawo le emegbe, eye wòde ga wo me.
24 Esi wòdzo la, fia ƒe subɔviwo va eye wokpɔ be wode ga xɔtaxɔ la ƒe ʋɔtruwo me. Eya ta wogblɔ be: “Anya nɔ afɔdzi le xɔ emetɔ me le yaxɔƒe la.”
25 Wolala ʋuu va se ɖe esime wotsi yaa, gake esi wokpɔe be mele xɔtaxɔ la ƒe ʋɔtruawo ʋum o la, wotsɔ safui ʋu wo, eye wokpɔ woƒe aƒetɔ la ku ɖe anyigba!
26 Ehud si dzo esime wonɔ hehem ɖe megbe, eye wòto kpetatawo gbɔ va do ɖe Seira dedie.
27 Esi wòɖo afi ma la, eku kpẽ le Efrayim tonuto la me; eye Israel-viwo ɖi tso toawo dzi dze eyome, eye eya ŋutɔ dze wo ŋgɔ.
28 Eye wògblɔ na wo be: “Midze yonyeme, elabena Yehowa tsɔ miaƒe futɔ siwo nye Moabtɔwo de asi na mi.” Eye wodze eyome heva xe mɔ le Yordan tɔtsoƒewo be Moabtɔwo nagatso tɔa o, eye womeɖe mɔ na ame aɖeke be wòatsoe o.
29 Ɣemaɣi la, wowu Moabtɔ siwo anɔ ame akpe ewo, wo katã wonye ŋutsu kakowo kple kalẽtɔwo; ame ɖeka hɔ̃ hã mesi o.
30 Wobɔbɔ Moab ɖe Israel ƒe asi te gbe ma gbe; eye anyigba la kpɔ gbɔdzɔe ƒe blaenyi sɔŋ.
31 Samgar, Anat vi va ɖe eyome, etsɔ nyikplɔti wu Filistitɔ alafa ade; eya hã ɖe Israel.
4 Ke le Ehud ƒe ku megbe la, Israel-viwo gawɔ nu si nye vɔ̃ le Yehowa ŋkume.
2 Eya ta Yehowa tsɔ wo dzra na Kanaan-fia Yabin, si ɖu fia le Hazor. Eƒe aʋafiae nye Sisera, ame si nɔ dukɔwo ƒe Haroset.
3 Israel-viwo do ɣli na Yehowa, elabena aʋatasiaɖam siwo ƒe afɔtiwo ŋu lãnuwo le alafa asieke le Yabin si, eye wòte Israel-viwo ɖe anyi vevie ƒe blaeve sɔŋ.
4 Ke nyɔnunyagblɔɖila Debora, Lapidot srɔ̃, nɔ ʋɔnu drɔ̃m Israel ɣemaɣi.
5 Enɔa Debora ƒe deti te le Rama kple Betel dome le Efrayim tonuto la me; eye Israel-viwo yia egbɔ wòdrɔ̃a ʋɔnu na wo.
6 Edɔ woyi ɖayɔ Barak, Abinoam vi, tso Kedes-Naftali vɛ, eye wògblɔ nɛ be: “Ðe Yehowa, Israel ƒe Mawu la, mede se oa? ‘Ho yi Tabor To la dzi, nàɖe ame akpe ewo tso Naftali viwo kple Zebulon viwo dome kpe ɖe ɖokuiwò ŋu.
7 Makplɔ Sisera, Yabin ƒe aʋafia kple eƒe aʋatasiaɖamwo kpakple eƒe aʋakɔ la vɛ na wò le Kison-tɔsisi la nu, eye matsɔe ade asi na wò.’”
8 Ke Barak gblɔ nɛ be: “Ne àyi kplim la, ekema mayi; ke ne màyi kplim o la, nye hã nyemayi o.”
9 Eɖo eŋu be: “Mayi kpli wò godoo. Ke hã, aʋa si kpe ge miele la ƒe bubu mava na wò o, elabena nyɔnu aɖe si mee Yehowa atsɔ Sisera ade.”
Ale Debora tso yi Kedes kpe ɖe Barak ŋu.
10 Barak yɔ Zebulon kple Naftali va ƒo ƒu ɖe Kedes, eye ŋutsu akpe ewo dze eyome. Debora hã yi kplii.
11 Edzɔ be Kenitɔ Heber dzo le Kenitɔ siwo nye Mose to Hobab ƒe dzidzimeviwo gbɔ, eye wòva tu eƒe agbadɔ ɖe ati gã la xa le Zaananim le Kedes.
12 Wova gblɔ na Sisera be Barak, Abinoam vi, yi Tabor To la dzi.
13 Enumake Sisera ƒo eƒe aʋatasiaɖamwo katã aʋatasiaɖam siwo ƒe afɔtiwo ŋu lãnuwo le alafa asieke kple eƒe aʋakɔ blibo la nu ƒu tso dukɔwo ƒe Haroset, eye woho yi Kison-tɔsisi la nu.
14 Azɔ Debora gblɔ na Barak be: “Tso, elabena egbee Yehowa atsɔ Sisera ade asi na wò. Ðe Yehowa medze ŋgɔwò oa?”
Ale Barak ɖi tso Tabor To la dzi, eye ŋutsu akpe ewoawo dze eyome.
15 Eye Yehowa tsɔ yi de tɔtɔ Sisera kple eƒe aʋatasiaɖamwo katã kple aʋakɔ blibo la katã dome le Barak ŋgɔ.
Mlɔeba Sisera ɖi le eƒe tasiaɖam la me heto afɔ si. 16 Barak nya aʋatasiaɖamawo kple aʋakɔ la ɖe nu va se ɖe dukɔwo ƒe Haroset ke.
17 Ke Sisera to afɔ si yi nyɔnu aɖe si ŋkɔe nye Yael, Kenitɔ Heber srɔ̃ ƒe agbadɔ gbɔ, elabena ŋutifafa le Hazor-fia Yabin kple Kenitɔ Heber ƒe aƒe la dome.
18 Eye Yael do yi ɖakpe Sisera gblɔ nɛ be: “Nye aƒetɔ, ge ɖe eme, va dze gbɔnye. Mègavɔ̃ o.” Eya ta eyi eƒe agbadɔ la me, eye wòtsyɔ kuntru nɛ.
19 Eye wògblɔ na nyɔnua be: “Meɖe kuku, na tsi vi aɖem mano, elabena tsikɔ le wuyem.” Eya ta eʋu lãgbalẽgolo si me notsi le, eye wòna ɖee wòno, emegbe wògatsɔ kuntru la tsyɔ nɛ.
20 Egblɔ nɛ be: “Yi ɖatɔ ɖe agbadɔ la nu, eye ne ame aɖe va bia wò be: ‘Ŋutsu aɖe le afi sia?’ hã la, gblɔ be: ‘Ao!’”
21 Ke Yael, Heber srɔ̃ tsɔ agbadɔtsyoti kple zu ɖe asi. Eye esi ɖeɖi te Sisera ŋu belibeli wòyi alɔ̃ me ʋĩi la, ete ɖe eŋu dzaa eye wòƒo tsyoti la ɖe tonu nɛ heƒoe wòdo ɖe anyigba, ale wòku.
22 Barak ti Sisera yome yi afi ma, eye Yael do yi ɖakpee hegblɔ nɛ be: “Va mafia ame si dim nèle la wò.” Ale eya kplii woge ɖe eme, eye wòkpɔ Sisera wòku ɖi, tsyoti la ƒo ɖe tonu nɛ.
23 Ale Mawu bɔbɔ Kanaan-fia Yabin ɖe anyi le Israel-viwo ŋkume gbe ma gbe.
24 Eye Israel-viwo ƒe asi nɔ sesẽm ɖe Kanaan-fia Yabin dzi va se ɖe esime wotsrɔ̃ Kanaan-fia Yabin ɖa keŋkeŋ.
5:1-31
5 Debora kple Barak, Abinoam vi, dzi ha sia gbe ma gbe be:
2 “Mikafu Yehowa, Elabe wogblẽ taɖa ɖi ʋluya le Israel, Elabe dukɔ la tsɔ eɖokui na faa!
3 Mi fiawo, misee; mi dziɖulawo, miƒu to anyi! Mele ha dzi ge na Yehowa.
Madzi kafukafuha na Yehowa, Israel ƒe Mawu la.
4 Yehowa, esi nèdo tso Seir, Esi nèho tso Edom-nyigba dzi la, Anyigba ʋuʋu, tsi dza tso dziƒowo bababa, Alilikpowo ɖuɖu tsi yoyoyo.
5 Towo lólo le Yehowa ŋkume, Sinai kekeake hã lólo le Yehowa, Israel ƒe Mawu la ŋkume.
6 Le Samgar, Anat vi ŋɔli, Le Yael ŋɔli la, mɔwo dzi ɖi gbɔlo; Mɔzɔlawo katã toa gbememɔwo.
7 Amewo megale Israel ƒe kɔƒewo me o; Womegali o va se ɖe esime nye, Debora, metso, Va se ɖe esime metso abe vidada ene le Israel.
8 Wotia mawu yeyewo; Aʋa nɔ agbowo me ɣemaɣi. Womekpɔ akpoxɔnu alo akplɔ aɖeke Le ame akpe blaene dome le Israel o.
9 Nye dzi ku ɖe Israel ƒe kplɔlawo ŋu, Ame siwo tsɔ wo ɖokui na faa yi kple dukɔ la. Mikafu Yehowa!
10 Mi ame siwo do tedzinɔ hẽwo, Mi ame siwo bɔbɔ nɔ kuntru nyuiwo dzi, Kple mi ame siwo zɔa mɔ dzi, Mibu eŋu kpɔ!
11 Wose tsikulawo ƒe gbe le lãwo ƒe tsinoƒe; Wole Yehowa ƒe nu dzɔdzɔe wɔwɔwo gblɔm le afi ma, Eƒe ame siwo le Israel kɔƒewo me ƒe nu dzɔdzɔe wɔwɔwo.
Ɣemaɣie Yehowa ƒe amewo ɖi va agboawo nu.
12 Nyɔ, nyɔ, Oo Debora! Nyɔ, nyɔ, nàdzi ha! Tso, Barak, Abinoam vi, nàkplɔ wò aboyomewo adzoe!
13 Eye ame siwo susɔ la ɖi va bubumewo gbɔ; Yehowa ƒe dukɔ la ɖi va gbɔnye ɖe kalẽtɔ la ŋu.
14 Efrayim mee wodzɔ tso, wo ame siwo le bali la me, Wodze yowòme, Oo Benyamin, wole wò amewo dome. Kplɔlawo ɖi abu tso Makir, Eye ame siwo si aʋawɔlawo tiala ƒe atikplɔ le la tso Zebulon.
15 Isakar ƒe amegãwo nɔ Debora ŋu, Ale si Isakar wɔ la, nenemae Barak hã wɔ. Wodɔe wòto afɔ yi bali la me.
Wodzro dziwo me kpɔ vevie le Ruben ƒe hatsotsowo dome.
16 Nu ka tae nèbɔbɔ nɔ sɔkpa si ŋu kotoku eve le dzi, Hele to ɖom lãkplɔlawo ƒe dze si kum wole na lãhawo?
Ruben ƒe hatsotsowo de adaŋu vevie.
17 Gilead tsi Yordan godo; Eye nu ka tae Dan tsi tɔdziʋuwo gbɔ? Aser nɔ anyi ɖi ɖe ƒuta, Eye wòtsi eƒe tɔdziʋudzeƒewo.
18 Zebulon nye dukɔ si tsɔ eƒe agbe ke ku faa; Naftali hã wɔ nenema le gbadzaƒe si le towo dzi.
19 Fiawo va wɔ aʋa; Kanaan fiawo kpe aʋa Le Taanak, le Megido-tɔ la nu ɣemaɣi. Womekpɔ klosalo aɖeke ha o.
20 Ɣletiviwo wɔ aʋa tso dziƒo; Wonɔ woƒe mɔwo dzi kpe aʋa kple Sisera.
21 Kison-tɔʋu la kplɔ wo dzoe, Blematɔʋu, Kison-tɔʋu la. Oo nye luʋɔ, ètu afɔ ŋusẽtɔwo dzi.
22 Ɣemaɣie sɔwo ƒe afɔziwo nɔ ɖiɖim kpitikpitikpiti, Esi eƒe sɔtsuwo nɔ du dzi vevie.
23 Yehowa ƒe dɔla be: ‘Neɖi Meroz ŋu, ‘Ɛ̃, neɖi emenɔlawo ŋu, Elabe womeva kpe ɖe Yehowa ŋu o, Womekplɔ kalẽtɔwo ɖo va kpe ɖe Yehowa ŋu o.’
24 Woyra Yael, Kenitɔ Heber srɔ̃ Geɖe wu le nyɔnuwo dome; Woyrae geɖe wu le nyɔnu agbadɔmenɔlawo dome.
25 Tsie wòbia; ke notsie wònae. Eku notsi kpekẽ ɖe bubumewo ƒe kplu me vɛ.
26 Edo asi ɖa tsɔ tsyoti, Edo nuɖusi ɖa tsɔ dɔwɔla ƒe zu. Eye wòda zu ɖe Sisera dzi, egbã ta nɛ, Eye wògbã eƒe tonuƒuiwo heŋɔe.
27 Etsra wɔɔ ɖe eƒe afɔnu; etsi anyigba kpoo; Etsra ɖe eƒe afɔnu, etsi anyigba; Afi si wòtsra ɖo la, afi mae wòku ɖo.
28 Nyɔnu aɖe le nu kpɔm to fesre nu, Sisera dadae nɔ nu kpɔm to adzrala me, ‘Nu ka tae eƒe tasiaɖam meva ɖo kpɔ o? Nu ka tae eƒe tasiaɖamfɔwo ƒe ɖiɖi tsi megbe ale?’
29 Eƒe nyɔnu bubume siwo dze nunya wu ɖoa eŋu nɛ; Eye eya ŋutɔ hã gblɔna na eɖokui be:
30 ‘Woanya nɔ aboyonu siwo wokpɔ la mam, Nyɔnuvi ɖeka, nyɔnuvi eve na aʋawɔla ɖe sia ɖe, Sisera ƒe aboyonu nanye avɔ siwo wode amae, aboyonu la nanye avɔ si wode amae, Kple awu si me wolɔ̃ atsyã ɖo, avɔ si wode amae ɖeka, awu siwo me wolɔ̃ atsyã ɖo eve Na nuhalawo ƒe kɔ.’
31 Oo Yehowa, wò futɔwo katã nu neyi, Gake na ame siwo lɔ̃a wò la nanɔ abe ɣe si dze le eƒe atsyɔ̃ɖoɖo gã me ene.”
Eye anyigba la kpɔ gbɔdzɔe ƒe blaene sɔŋ.
6:1-40
6 Ke Israel-viwo gawɔ nu si nye vɔ̃ le Yehowa ŋkume, eya ta Yehowa tsɔ wo de asi na Midian ƒe adre.
2 Midian ƒe asi kpe Israel dzi. Eye le Midian ta Israel-viwo wɔ bebeƒewo na wo ɖokuiwo ɖe towo dzi, ɖe agadowo me kple teƒe siwo yiyi sesẽ.
3 Ne Israel ƒã nu la, Midian, Amalek kple Ɣedzeƒetɔwo va dzea wo dzi.
4 Wova ƒua asaɖa anyi ɖe wo ŋu, eye wogblẽa anyigba la dzi nukuwo dome va se ɖe Gaza ke, eye womegblẽa nuɖuɖu, alẽ, nyi alo tedzi aɖeke ɖi na Israel o.
5 Elabena ɖe wova dona bibibi kple woƒe lãhawo kpakple woƒe agbadɔwo abe ʋetsuviwo ene, eye woawo ŋutɔwo kple woƒe kposɔwo mele xexlẽme o, ɖe wovaa anyigba la dzi be yewoagblẽe.
6 Ale Israel va da ahe kolikoli le Midian ta; eye Israel-viwo yɔ Yehowa be wòaxɔ na yewo.
7 Esi Israel-viwo yɔ Yehowa be wòaxɔ na yewo le Midian ta la,
8 Yehowa dɔ nyagblɔɖila aɖe ɖo ɖe Israel-viwo wòva gblɔ na wo be: “Ale Yehowa, Israel ƒe Mawu la, gblɔe nye esi, ‘Mekplɔ mi dzoe le Egipte, eye meɖe mi tso kluvinyenyeƒe me.
9 Ale meɖe mi tso Egipte kple ame siwo katã tea mi ɖe anyi la si me, eye menya miaƒe futɔwo ɖa le mia ŋgɔ hetsɔ woƒe anyigba na mi.
10 Eye megblɔ na mi hã be: “Nyee nye Yehowa mia Mawu. Migavɔ̃ Amoritɔ siwo ƒe anyigba dzi miele la ƒe mawuwo o.”
Ke mieɖo tom o.’” 11 Emegbe Yehowa ƒe dɔla va bɔbɔ nɔ ati gã si le Ofra, si nye Yoas, Abi-Ezer vi tɔ la te. Via Gideon nɔ lu ƒom le wainfiãƒe be Midiantɔwo nagakpɔe o.
12 Yehowa ƒe dɔlaa ɖe eɖokui fiae gblɔ be: “Yehowa li kpli wò, wò aʋakalẽtɔ.”
13 Ke Gideon gblɔ nɛ be: “Meɖe kuku, nye aƒetɔ, ne Yehowa li kpli mí ɖe, nu ka tae nu siawo katã dzɔ ɖe mía dzi ɖo? Eye afi kae eƒe nukudɔ siwo ŋu mía fofowo ƒo nu le na mí hegblɔ be, ‘Ðe Yehowa meɖe mí tso Egipte oa?’ la le? Azɔ Yehowa gblẽ mí ɖi, eye wòtsɔ mí de asi na Midian.”
14 Yehowa dze ŋgɔe hegblɔ be: “Yi le ŋusẽ si le asiwò la me, eye àɖe Israel tso Midian si me.
Alo menye nyee dɔ wò oa?” 15 Gake Gideon ɖo eŋu nɛ be: “Meɖe kuku, Yehowa. Aleke mawɔ aɖe Israel? Kpɔ ɖa!
16 Ke Yehowa gblɔ nɛ be: “Manɔ kpli wò, eye àsi Midiantɔwo abe ame ɖekae wonye ene.”
17 Eye wògblɔ nɛ be: “Ne ève nunye la, ekema ɖe dzesi aɖe fiam, ne manya be wòe le nu ƒom kplim.
18 Meɖe kuku, mègadzo le afi sia o, va se ɖe esime matrɔ ava gbɔwò atsɔ nye nunana aɖo akɔwòme.”
Eɖo eŋu nɛ be: “Manɔ afi sia va se ɖe esime nàtrɔ agbɔ.” 19 Eye Gideon yi ɖawu gbɔ̃vi ɖeka, eye wòtsɔ wɔ efa ɖeka mè amɔwɔ maʋamaʋã boloe. Efɔ lã la de kusi me, eye wòku detsi la ɖe nuɖaze me tsɔ yi nɛ le ati gã la te, eye wòtsɔe ɖo ekɔme.
20 Eye Mawu vavã la ƒe dɔla gblɔ nɛ be: “Tsɔ lã la kple amɔwɔ maʋamaʋã bolo la da ɖe kpe gã ma dzi, eye nàtrɔ detsia kɔ ɖi.”
Eye wòwɔe nenema. 21 Eye Yehowa ƒe dɔla tsɔ atikplɔ si le esi la ƒe nugbɔ tɔ lã la kple amɔwɔ maʋamaʋã boloa, eye dzo do tso agakpe la me fiã lã la kple amɔwɔ maʋamaʋã bolo la. Eye Yehowa ƒe dɔlaa bu vĩi le eŋkume.
22 Gideon kpɔe azɔ be Yehowa ƒe dɔlae.Enumake Gideon do ɣli be: “Aléle, Aƒetɔ Dziɖulagã Yehowa, elabena mekpɔ Yehowa ƒe dɔla ŋkume kple ŋkume!”
23 Ke Yehowa gblɔ nɛ be: “Ŋutifafa na wò. Mègavɔ̃ o; mèle kuku ge o.”
24 Eya ta Gideon ɖi vɔsamlekpui na Yehowa ɖe afi ma, eye woyɔa vɔsamlekpui la be Yehowa-Salom va se ɖe egbe sia. Egakpɔtɔ le Abi-Ezertɔwo ƒe Ofra.
25 Le zã ma me la, Yehowa gblɔ nɛ be: “Lé fofowò ƒe nyitsui ɖeka, nàlé nyitsui evelia si xɔ ƒe adre, nàgbã Baal ƒe vɔsamlekpui si nye fofowò tɔ la, eye nàlã Asera-ti si le exa la ƒu anyi.
26 Eye nàɖo kpewo atsɔ aɖi vɔsamlekpui na Yehowa wò Mawu la ɖe mɔ́ sesẽ sia dzi, eye nàtsɔ nyitsui evelia asa numevɔ ɖe Asera-ti si nàlã la ƒe nakeawo dzi.”
27 Ale Gideon ɖe eƒe subɔviwo dometɔ ewo, eye wòyi ɖawɔe abe ale si tututu Yehowa gblɔ nɛ ene. Ke evɔ̃ fofoa ƒemetɔwo kple dua me ŋutsuwo ale gbegbe be, mewɔe le ŋkeke me o, ke boŋ eyi ɖawɔe le zã me.
28 Esi dua me ŋutsuwo fɔ ŋdi kanya la, wokpɔ be wogbã Baal ƒe vɔsamlekpui la ƒu anyi, wolã Asera-ti si le exa la hã, eye wotsɔ nyitsui evelia sa vɔe ɖe vɔsamlekpui si woɖi la dzi.
29 Wobia wo nɔewo be: “Ame kae wɔ nu sia?”
Esi woku nyaa me la, wogblɔ be: “Gideon, Yoas vi lae wɔ nu sia.” 30 Eya ta dua me ŋutsuwo gblɔ na Yoas be: “Kplɔ viwò la do goe ne míawui, elabena egbã Baal ƒe vɔsamlekpui la ƒu anyi, eye wòlã Asera-ti si le exa la hã.”
31 Eye Yoas gblɔ na ame siwo katã tsɔ nyaa tui la be: “Miawoe aʋli Baal taa? Miawoe axɔ nɛa? Ame sia ame si aʋli eta la, woawui ŋdi sia.
Ne mawue wònye la, ekema neʋli eɖokui ta, le esi ame aɖe gbã eƒe vɔsamlekpui ƒu anyi ta.”
32 Eye wòna ŋkɔ Gideon gbe ma gbe be Yerubaal hegblɔ be: “Baal neʋli eɖokui ta, le esi ame aɖe gbã eƒe vɔsamlekpui ƒu anyi ta.”
33 Eye Midiantɔwo, Amalektɔwo kple Ɣedzeƒetɔwo katã ƒo woƒe aʋawɔlawo nu ƒu; eye wotso tɔ la heva ƒu asaɖa anyi ɖe Yezreel Bali la me.
34 Yehowa ƒe gbɔgbɔ va Gideon dzi, eye wòku kpẽ, eye Abi-Ezer viwo ƒo ƒu dze eyome.
35 Edɔ amewo ɖo ɖe Manase blibo la katã, eye woawo hã ƒo ƒu dze eyome. Eye wòdɔ amewo ɖo ɖe Aser, Zebulon kple Naftali hã, eye wova do goe.
36 Eye Gideon gblɔ na Mawu vavã la be: “Ne dzinye to ge nàla aɖe Israel, abe ale si nèdo ŋugbee ene la,
37 ke makeke alẽgbalẽ ɖe nukuƒoƒe la. Ne zãmu dza ɖe alẽgbalẽa ɖeɖe ko dzi, gake anyigba si ƒo xlãe godoo la katã le ƒuƒuie la, ekema madze sii be dzinye to ge nàla aɖe Israel, abe ale si nèdo ŋugbee ene.”
38 Eva eme nenema tututu. Esi wòfɔ ŋdi kanya hefiã alẽgbalẽa la, zãmu si wòfiã le alẽgbalẽa me la yɔ nuɖugba gã aɖe.
39 Ke Gideon gblɔ na Mawu vavã la be: “Mègana wò dɔmedzoe nabi ɖe ŋunye o, ke boŋ ɖe mɔ nam magaƒo nu zi ɖeka pɛ ko.
Meɖe kuku, na magatsɔ alẽgbalẽ la awɔ dodokpɔ ɖeka pɛ ko. Meɖe kuku, na alẽgbalẽa ɖeɖe ko nanɔ ƒuƒuie, ke zãmu naƒo anyigba la katã.”
40 Eye nenemae Mawu wɔ le zã ma me; alẽgbalẽ la ɖeɖe nɔ ƒuƒuie, ke zãmu ƒo anyigba la katã.
7 Eye Yerubaal, si nye Gideon, kple ame siwo katã le eŋu la fɔ ŋdi kanya va ƒu asaɖa anyi ɖe Harod-tsidzɔƒe la gbɔ, eye Midiantɔwo ƒe asaɖa la le woƒe dziehe le More togbɛ la gbɔ le bali la me.
2 Yehowa gblɔ na Gideon be: “Ame siwo le ŋuwò la sɔ gbɔ akpa, be matsɔ Midiantɔwo ade asi na wo. Ne menye nenema o la, Israel ava ƒu asi akɔ ɖe ŋunye agblɔ be: ‘Nye ŋutɔ nye asie xɔ nam.’
3 Eya ta meɖe kuku, gblɔ na ameawo be: ‘Ame si ke le vɔvɔ̃m eye dzi mele eƒo o la negbugbɔ yi aƒe.’”
Ale Gideon do wo kpɔ. Ame akpe blaeve vɔ eve trɔ dzo, eye ame akpe ewo susɔ.
4 Ke Yehowa gagblɔ na Gideon be: “Ameawo gasɔ gbɔ akpa kokoko. Kplɔ wo yi tɔ la to, ne mado wo kpɔ na wò le afi ma.
Ne megblɔ na wò be, ‘Ame sia ayi kpli wò’ la, eya neyi kpli wò, gake ne megblɔ na wò be, ‘Ame sia mayi kpli wò o’ la, eya megayi o.” 5 Ale wòkplɔ ameawo yi tɔ la to.
Eye Yehowa gblɔ na Gideon be: “Ðe ame siwo katã ɖuɖɔ tsi la abe avu ene kple ame siwo katã dze klo kpe nu ɖe eme noe la ɖe vovo.” 6 Ke ame siwo ku tsia kple asi no la le ame alafa etɔ̃.
Ame mamlɛawo katã dze klo kpe nu ɖe tsia me noe. 7 Yehowa gblɔ na Gideon be: “Matsɔ ame alafa etɔ̃ siwo ku tsia kple asi no la axɔ na mi, eye matsɔ Midiantɔwo ade asi na mi. Ke na ame mamlɛawo katã natrɔ ayi aƒe.”
8 Eya ta woxɔ mɔdzinuɖuɖuwo kple kpẽawo le ameawo si, eye wòɖo Israel ŋutsu mamlɛawo ɖe aƒe, ame alafa etɔ̃awo koe wòkpɔtɔ ɖi.
Ke Midiantɔwo ƒe asaɖaa le balia me le anyime ɖaa.
9 Le zã ma me la, Yehowa gblɔ nɛ be: “Tso nàdze asaɖa la dzi, elabena metsɔe de asi na wò.
10 Ke ne èle vɔvɔ̃m na wo dzi dzedze la, kplɔ wò dɔla Pura miayi asaɖa la me.
11 Ðo to nya si gblɔm wole, eye dzi aɖo ƒowò nàdze asaɖa la dzi.”
Eya ta eya kple eƒe dɔla Pura ɖi yi aʋakɔ siwo ho va la ƒe asaɖa nu.
12 Ke Midiantɔwo, Amalektɔwo kple Ɣedzeƒetɔwo katã xɔ bali la me kpaŋkpaŋkpaŋ abe ʋetsuviwo ene; eye woƒe kposɔwo mele xexlẽme o, wosɔ gbɔ abe ƒutake ene.
13 Esi Gideon va la, ŋutsu aɖe le drɔ̃e lĩm na ehavi be: “Drɔ̃e si meku lae nye esi. Ƒobolo nogoe aɖe mli togotogoe va Midiantɔwo ƒe asaɖa la me. Eva ɖo agbadɔ aɖe gbɔ helɔe sesĩe ale gbegbe be wòmu.
Ɛ̃, elɔ agbadɔa wòtrɔ ta tu hemu gbloo.” 14 Eye ehavia gblɔ be: “Menye nu bubu aɖekee o, ke boŋ Israeltɔ Gideon, Yoas vi la, ƒe yie.
Mawu tsɔ Midiantɔwo kple woƒe asaɖa blibo la katã de asi nɛ.” 15 Esi Gideon nya se drɔ̃e la kple egɔmeɖeɖe ko la, ebɔbɔ de ta agu. Emegbe egbugbɔ va Israel ƒe asaɖa la me gblɔ be: “Mitso, elabena Yehowa tsɔ Midiantɔwo ƒe asaɖa la de asi na mi.”
16 Ema ŋutsu alafa etɔ̃ la ɖe aʋalɔgo etɔ̃ me, eye wòtsɔ kpẽ kple ze ƒuƒlu siwo me akakatiwo le la de wo katã si.
17 Eye wògblɔ na wo be: “Minɔ kpɔyem, eye miwɔ nu si tututu mawɔ. Ne meva ɖo woƒe asaɖaa gbɔ la, miwɔ abe ale si tututu mewɔ ene.
18 Ne meku kpẽa, eye ame siwo katã le ŋunye hã kui la, miawo hã miku kpẽawo le asaɖa la ŋu godoo, eye miado ɣli be: ‘Yehowa tɔe, Gideon tɔe!’”
19 Gideon kple ame alafa ɖeka siwo le eŋu la va asaɖa la nu le zãdomeŋudzɔɣi ƒe gɔmedzedze, esi woɖɔli dzɔlawo teti ko.
Woku kpẽawo, eye wogbã ze siwo le wo si la. 20 Eye aʋalɔgo etɔ̃awo ku kpẽawo hegbã zeawo. Wolé akakatiawo ɖe mia, eye wolé kpẽawo ɖe ɖusi, eye wodo ɣli be: “Yehowa kple Gideon ƒe yie!”
21 Ɣemaɣi katã la, wo dometɔ ɖe sia ɖe tɔ ɖe eteƒe le asaɖa la ŋu godoo, eye aʋakɔ blibo la katã de afɔ du me nɔ ɣli dom nɔ sisim.
22 Ame alafa etɔ̃awo le kpẽawo kum, eye Yehowa na wo dometɔ ɖe sia ɖe trɔ eƒe yi ɖe nɔvia ŋu le asaɖa blibo la katã me; eye aʋakɔ la si va se ɖe Bet-Sita, ɖo ta Zerera va do ɖe keke Abel-Mehola ƒe golɔgoewo ke le Tabat gbɔ.
23 Eye woyɔ Israel ŋutsuwo tso Naftali, Aser kple Manase blibo la va ƒo ƒu, eye wonya Midiantɔwo ɖe nu.
24 Gideon dɔ ame ɖo ɖe Efrayim tonuto blibo la katã me gblɔ be: “Miyi ɖadze Midiantɔwo dzi, eye miɖaxe mɔ le tɔtsoƒewo va se ɖe keke Bet-Bara kple Yordan nu ke.”
Ale woyɔ Efrayim ŋutsuwo katã ƒo ƒu, eye woyi ɖaxe mɔ le tɔtsoƒeawo va se ɖe keke Bet-Bara kple Yordan nu ke. 25 Wolé Midiantɔwo ƒe amegã eve siwo nye Oreb kple Zeeb hã; wowu Oreb le Oreb-gakpe la dzi, eye wowu Zeeb le Zeeb ƒe wainfiãƒe.
8 Eye Efrayim ŋutsuwo biae be: “Nu kae nye esia nèwɔ ɖe mía ŋu? Nu ka tae mèyɔ mí esi nèyina aʋa kpe ge kple Midiantɔwo o?”
Eye wohe nya ɖe eŋu vevie. 2 Gake egblɔ na wo be: “Nu kae mewɔ fifia si de mia tɔ nu? Ðe waintsetse siwo tsi anyi Efrayim fɔ la menyo wu Abi-Ezer ƒe wainxaxa oa?
3 Mia si mee Mawu tsɔ Midian-megã siwo nye Oreb kple Zeeb de, eye nu kae mewɔ si de mia tɔ nu?”
Esi wògblɔ nya sia la, woƒe dzi fa.
4 Eye Gideon va Yordan nu eye wòtso tɔa. Ðeɖi te eya kple ŋutsu alafa etɔ̃ siwo le eŋu la ŋu, gake wogati woƒe futɔawo yome kokoko.
5 Eya ta egblɔ na Sukottɔwo be: “Meɖe kuku, mina nuɖuɖu ame siwo le yonyeme la, elabena ɖeɖi te wo ŋu, evɔ mele Midian-fia siwo nye Zeba kple Zalmuna yome tim.”
6 Ke Sukot-megãwo gblɔ be: “Ðe wò asi su Zeba kple Zalmuna dzi xoxo hafi míana nuɖuɖu wò aʋakɔ la?”
7 Eye Gideon ɖo eŋu be: “Le nya ma ɖeɖe si miegblɔ ta, ne Yehowa tsɔ Zeba kple Zalmuna de asi nam la, matsɔ aŋɔka kple ŋù siwo le gbedadaƒo la aƒo mi vevie.”
8 Edzo le afi ma yi Penuel, eye wògabia nuɖuɖu woawo hã, ke Penueltɔwo ɖo eŋu nɛ abe Sukottɔwo ke ene.
9 Eya ta egblɔ na Penueltɔwo hã be: “Ne metrɔ gbɔ le ŋutifafa me la, magbã mɔ́ sesẽ sia aƒu anyi.”
10 Ke Zeba kple Zalmuna kpakple woƒe aʋawɔla siwo anɔ abe ame akpe wuiatɔ̃ ene la le Karkor. Ame siawo koe susɔ le Ɣedzeƒetɔwo ƒe aʋakɔ blibo la me, elabe ame akpe alafa ɖeka blaeve siwo ta yi la tsi aʋa.
11 Gideon yi ɖato agbadɔmenɔlawo ƒe mɔ le Noba kple Yogbeha ƒe ɣedzeƒe, eye wòva dze aʋakɔ la dzi esime woɖe ŋu ɖi.
12 Esi Zeba kple Zalmuna si la, eti wo yome eye wòva lé Zeba kple Zalmuna siwo nye Midian-fia eveawo, eye zi tɔ le asaɖa blibo la me ale gbegbe.
13 Emegbe Gideon, Yoas vi, trɔ tso aʋa la gbɔna, eye wòto Heres-todzimɔ.
14 Elé ɖekakpui aɖe si tso Sukot la le mɔa dzi, eye wòbia gbee. Eye ɖekakpuia ŋlɔ Sukot-megãwo kple eƒe ametsitsiwo ŋkɔwo nɛ; wole ŋutsu blaadre vɔ adre.
15 Eye wòyi Sukottɔwo gbɔ hegblɔ be: “Zeba kple Zalmuna, siwo ta mieɖe alɔme le ŋunye le gblɔ be, ‘Ðe wò asi su Zeba kple Zalmuna dzi xoxo hafi míana nuɖuɖu wò ame siwo ŋu ɖeɖi tea?’ mahã la woe nye esi.” 16 Eye wòlé dumemetsitsiawo, eye wòtsɔ aŋɔka kple ŋù siwo wotsɔ tso gbedadaƒo la fia nunya Sukot ŋutsuawo.
17 Egbã Penuel mɔ́ la ƒu anyi, eye wòwu dua me ŋutsuwo.
18 Eye wòbia Zeba kple Zalmuna be: “Ŋutsu kawo ƒomevie miewu le Tabor?”
Woɖo eŋu be: “Wole abe wò ene, wo dometɔ ɖe sia ɖe ɖi fia vi.” 19 Eye wògblɔ be: “Nɔvinyeŋutsuwoe, danye ƒe viwoe.
20 Eye wògblɔ na eƒe ŋgɔgbevi Yeter be: “Tso nàwu wo.”
Ke ɖekakpui la meɖe eƒe yi o, ele vɔvɔ̃m, elabena ɖekakpui dzaa ko wònye.
21 Eya ta Zeba kple Zalmuna gblɔ be: “Wò ŋutɔ tso nàwu mí, elabena ŋutsu ƒe ŋusẽ mee wokpɔa eƒe ŋutsunyenye le.”
Ale Gideon tso, eye wòwu Zeba kple Zalmuna, eye wòɖe atsyɔ̃ɖonu gobɛ siwo le kɔ na woƒe kposɔwo.
22 Emegbe Israel ŋutsuwo gblɔ na Gideon be: “Ðu fia ɖe mía dzi, wò ŋutɔ kple viwòŋutsu kpakple wò tɔgbuiyɔvi siaa, elabena wòe ɖe mí tso Midian si me.” 23 Ke Gideon gblɔ na wo be: “Nyemaɖu fia ɖe mia dzi o, eye vinye hã maɖu fia ɖe mia dzi o. Yehowae aɖu fia ɖe mia dzi.”
24 Eye Gideon gagblɔ na wo be: “Mabia nu ɖeka mi: mia dometɔ ɖe sia ɖe neɖe ŋɔtigɛ ɖeka le eƒe aboyonuwo me nam.”
(Sikaŋɔtigɛwo nɔ ame siwo wosi la si, elabena Ismaeltɔwoe wonye.)
25 Woɖo eŋu nɛ be: “Míana wò faa.” Ale wokeke avɔ aɖe ɖi, eye wo dometɔ ɖe sia ɖe ɖe ŋɔtigɛ ɖeka le eƒe aboyonuawo me da ɖe edzi.
26 Sikaŋɔtigɛ si wòbia la ƒe kpekpeme va le sekel akpe ɖeka alafa adre, womebu atsyɔ̃ɖonu gobɛawo, togɛwo, Midian-fiawo ƒe alẽfuwu dzĩwo kple woƒe kposɔwo ƒe kɔgawo ɖe eme o.
27 Gideon tsɔe wɔ kɔmewu, eye wòtsɔe da ɖe wo dedu Ofra me be woakpɔ; eye Israel blibo yia afi ma ɖasubɔnɛ heto esia dzi wɔ gbɔgbɔmehasi, eye wòzu mɔ̃ ɖe Gideon kple eƒe aƒe la.
28 Ale wobɔbɔ Midiantɔwo ɖe anyi le Israel ŋkume, eye womegatso ɖe wo ŋu kpɔ o; eye anyigba la kpɔ gbɔdzɔe ƒe blaene sɔŋ le Gideon ŋɔli.
29 Eye Yerubaal, Yoas vi, trɔ yi eƒe me, eye wònɔ afi ma.
30 Wodzi ŋutsuvi blaadre na Gideon, elabena srɔ̃ geɖe nɔ esi.
31 Eƒe ahiãvi si le Sekem hã dzi ŋutsuvi nɛ, eye wòna ŋkɔe be Abimelek.
32 Eye Gideon, Yoas vi la ku esime wònɔ agbe tsi nyuie, eye woɖii ɖe fofoa Yoas ƒe yɔdo me le Abi-Ezertɔwo ƒe Ofra.
33 Esi Gideon nya ku ko la, Israel-viwo gade asi Baalwo subɔsubɔ me ake heto esia me wɔ gbɔgbɔmehasi, eye wotsɔ Baal-Berit wɔ woƒe mawui.
34 Israel-viwo meɖo ŋku Yehowa woƒe Mawu, ame si ɖe wo tso woƒe futɔ siwo ƒo xlã wo la katã si me la dzi o;
35 eye womeve Yerubaal, ame si nye Gideon, ƒe aƒe la nu le nyui siwo katã wòwɔ na Israel la ta o.
9:1-57
9 Le ɣeyiɣi aɖe megbe la, Abimelek, Yerubaal vi, yi Sekem le nyruiawo gbɔ, eye wògblɔ na wo kple tɔgbuia ƒe ƒome blibo la be:
2 “Meɖe kuku, mibia Sekem kplɔlawo katã be: ‘Kae nyo na mi wu, be Yerubaal viŋutsu blaadreawo katã naɖu fia ɖe mia dzi loo alo be ŋutsu ɖeka ko naɖu fia ɖe mia dzi? Eye miɖo ŋku edzi be nye la miawo ŋutɔ miaƒe ƒu kple ŋutilãe menye.’”
3 Eya ta nyruiawo gblɔ nya siawo katã na Sekem kplɔlawo ɖe enu, ale woƒe dzi trɔ ɖe Abimelek ŋu be yewoadze eyome, elabena wogblɔ be: “Míawo ŋutɔwo mía nɔvie.”
4 Eya ta woɖe klosalo blaadre tso Baal-Berit ƒe trɔ̃xɔ me nɛ, eye Abimelek tsɔe di kuviatɔwo kple gbevuwo be woanɔ ye ŋu.
5 Emegbe eyi fofoa ƒe me le Ofra, eye wòwu nɔviaŋutsu siwo nye Yerubaal viŋutsu blaadreawo ɖe kpe ɖeka dzi. Yotam, si nye Yerubaal viŋutsu ɖevitɔ la koe tsi agbe, elabena eɣla eɖokui.
6 Eye Sekem kplɔlawo kple Bet-Milo nɔlawo katã va ƒo ƒu, eye wotsɔ Abimelek ɖo fiae le ati gã la gbɔ le sɔti si le Sekem la gbɔ.
7 Esi wogblɔe na Yotam la, enumake eyi ɖatɔ ɖe Gerizim To la tame, eye wòdo ɣli sesĩe gblɔ na wo be: “Miɖo tom, mi Sekem kplɔlawo, ne Mawu naɖo to mi:
8 “Gbe ɖeka atiwo yi be yewoaɖo fia ɖe yewo nu. Eya ta wogblɔ na amiti be: ‘Ðu fia ɖe mía dzi.’
9 Ke amiti gblɔ na wo be: ‘Ðe maɖe asi le nye ami si wozãna tsɔ kafua Mawu kple amegbetɔwo la ŋu ayi aɖanɔ ya ƒom le ati bubuwo tamea?’
10 Eye atiawo gblɔ na gboti be: ‘Va ɖu fia ɖe mía dzi.’
11 Ke gboti gblɔ na wo be: ‘Ðe magblẽ nye vivi kple nye kutsetse nyui la ɖi ayi aɖanɔ ya ƒom le ati bubuwo tamea?’
12 Emegbe atiawo gblɔ na wainka be: ‘Va ɖu fia ɖe mía dzi.’
13 Wainka ɖo eŋu na wo be: ‘Ðe magblẽ nye wain yeye, si doa dzidzɔ na Mawu kple amegbetɔwo la ɖi ayi aɖanɔ ya ƒom le atiwo tamea?’
14 Mlɔeba atiawo katã gblɔ na ŋuve be: ‘Va ɖu fia ɖe mía dzi.’
15 Ŋuve ɖo eŋu na atiawo be: ‘Ne nyateƒee wònye be miebe yewoasi ami nam ne maɖu fia ɖe mia dzi la, ekema miva be ɖe nye vɔvɔli te.
Ke ne menye nenema o la, ekema dzo nedo tso ŋuve me wòafiã Lebanon ƒe sedertiwo.’ 16 “Azɔ nuteƒe kple nu dzeamee wònye miewɔ be mietsɔ Abimelek ɖo fiaea?
Eye ɖe mieɖo eteƒe nɛ abe ale si wòdze nɛ enea? 17 Esi fofonye wɔ aʋa na mi la, etsɔ eƒe agbe de afɔku me heɖe mi tso Midiantɔwo si me.
18 Gake egbe la, mietso ɖe fofonye ƒe aƒe la ŋu, eye miewu viaŋutsu blaadre sɔŋ ɖe kpe ɖeka dzi. Eye mietsɔ Abimelek, eƒe kosi ƒe vi, ɖo fiae ɖe Sekem kplɔlawo nu le esi wònye mia nɔvi ta.
19 Ɛ̃, ne nuteƒe kple nu dzeamee wònye miewɔ ɖe Yerubaal kple eƒe aƒea ŋu egbe la, ekema mikpɔ dzidzɔ ɖe Abimelek ŋu, eye eya hã nekpɔ dzidzɔ ɖe mia ŋu.
20 Ke ne menye nenemae o la, ekema dzo nedo tso Abimelek me ne wòafiã Sekem kplɔlawo kple Bet-Milo, eye dzo nedo tso Sekem kplɔlawo kple Bet-Milo me ne wòafiã Abimelek.”
21 Eye Yotam si yi Beer ɖanɔ afi ma le nɔvia Abimelek ta.
22 Abimelek ɖu fia ɖe Israel dzi ƒe etɔ̃.
23 Eye Mawu na fuléle ɖo Abimelek kple Sekem kplɔlawo dome, eye wotrɔ Abimelek to eme.
24 Esia dzɔ ale be woabia ŋuta si wosẽ le Yerubaal viŋutsu blaadreawo ŋu la ƒe hlɔ̃, ne woƒe ʋu nava wo nɔvi Abimelek dzi le wo wuwu ta, kple Sekem kplɔlawo dzi le esi wokpe ɖe eŋu wòwu nɔviawo ta.
25 Eya ta Sekem kplɔlawo ɖe amewo wode xa ɖe towo dzi ɖe eŋu, eye wodaa adzo ame sia ame si va toa wo gbɔ le mɔ ma dzi.
Eye wova gblɔe na Abimelek. 26 Eye Gaal, Ebed vi, kple nɔviawo va Sekem, eye Sekem kplɔlawo ɖo ŋu ɖe eŋu.
27 Woyi agblewo me ɖaxa woƒe waintsetsewo, wofiã wo tsɔ wɔ wain, eye woɖu azã, emegbe wova woƒe mawu la ƒe me, woɖu nu no nu, eye wodo ɖiŋu na Abimelek.
28 Emegbe Gaal, Ebed vi gblɔ be: “Ame kae nye Abimelek, eye ame kae nye Sekem, ne míasubɔe? Ðe menye eyae nye Yerubaal vi, eye Zebul nye eƒe dumegã oa? Misubɔ Hamor, Sekem fofo, ƒe amewo boŋ!
Ke nu ka tae míasubɔe ɖo? 29 Ne ɖe dukɔ sia le nye kpɔkplɔ te la, anye ne meɖe Abimelek le zi dzi.” Eye wògblɔ na Abimelek be: “Dzi wò aʋakɔ ɖe edzi, eye nàdo va kpem.”
30 Esi dumegã Zebul se Gaal, Ebed vi, ƒe nyawo la, dzi kui vevie.
31 Eya ta edɔ amewo le adzame ɖo ɖe Abimelek gbɔ be woagblɔ nɛ be: “Kpɔ ɖa! Gaal, Ebed vi, kple nɔviawo va Sekem, eye wole to gblẽm na dua be woatso ɖe ŋuwò.
32 Eya ta wò kple wò amewo miva le zã me, ne miade xa ɖe gbe me.
33 Ne ŋu ke eye ɣe nya dze ko la, tso kaba nàdze dua dzi; eye ne Gaal kple eŋumewo ho ɖe ŋuwò la, wɔ nu sia nu si nàte ŋui ne nàɖu edzi.”
34 Ale Abimelek kple ame siwo katã le eŋu la fɔ zã, eye wole aʋalɔgo ene me va de xa ɖe Sekem dua ŋu.
35 Esi Gaal, Ebed vi, do va tɔ ɖe dua ƒe agbo nu la, Abimelek kple ame siwo le eŋu la tso le afi si wode xa ɖo.
36 Esi Gaal kpɔ ameawo la, egblɔ na Zebul be: “Kpɔ ɖa! Amewo ɖi tso toawo dzi gbɔna.”
Ke Zebul gblɔ nɛ be: “Towo ƒe vɔvɔli kpɔm nèle be amewoe.” 37 Emegbe Gaal gagblɔ be: “Kpɔ ɖa! Amewo ɖi tso anyigba la ƒe kɔkɔƒe gbɔna, eye aʋalɔgo ɖeka to Meonenim ƒe ati gã gbɔ mɔ gbɔna.”
38 Eye Zebul ɖo eŋu nɛ be: “Menye wòe ɖi nu me be: ‘Ame kae nye Abimelek, ne míasubɔe?’ hã oa?
Alo menye ame siawoe nègbe oa? Ho azɔ nàyi aɖakpe aʋa kpli wo.”
39 Eya ta Gaal dze Sekem kplɔlawo ŋgɔ woyi ɖawɔ aʋa kple Abimelek.
40 Abimelek nyae ɖe nu, eye Gaal si le enu, eye wowu ame geɖe kɔ ɖi va se ɖe keke dugbo la nu ke.
41 Eye Abimelek tsi Aruma, ke Zebul nya Gaal kple nɔviawo ɖa le Sekem.
42 Le ŋufɔke la, ameawo do go yi agble, eye ame aɖewo va gblɔe na Abimelek.
43 Ale wòkplɔ eƒe ameawo, ema wo ɖe aʋalɔgo etɔ̃ me, eye wòde xa ɖe gbe me. Esi wòkpɔ be ameawo le dodom tso dua me la, edze wo dzi eye wòwu wo.
44 Abimelek kple aʋalɔgo si le eŋu la wɔ kaba yi ɖatɔ ɖe dugbo la nu, eye aʋalɔgo eve dze ame siwo katã le agble la dzi, eye wowu wo.
45 Abimelek wɔ aʋa kple dua ŋkeke ma katã, eye wòxɔ dua. Ewu emenɔlawo, eye wògbã dua hewu dze ɖe edzi.
46 Esi kplɔla siwo katã le Sekem mɔ́ la me se nya sia la, enumake woyi ɖe El-Berit ƒe aƒe ƒe xɔ tamegoba la me.
47 Esi wova gblɔe na Abimelek be kplɔla siwo le Sekem mɔ́ la me va ƒo ƒu la,
49 Eya ta ameawo katã lã atilɔ hedze Abimelek yome. Eye wotsɔ atilɔawo va kɔ ɖe xɔ tamegoba la ŋu, eye wotɔ dzo xɔa ɖe wo dzi. Ale Sekem mɔ́ me nɔlawo katã hã ku; woanɔ ŋutsu kple nyɔnu akpe ɖeka.
50 Eye Abimelek ho yi Tebez; eɖe to ɖe Tebez eye wòxɔe.
51 Ke mɔ́ sesẽ aɖe le dua titina, eye dua me tɔwo katã, ŋutsuwo kple nyɔnuwo kple dumegãwo katã si yi afi ma. Wodo ʋɔa ɖe wo ɖokuiwo nu, eye wolia mɔ́ sesẽ la yi etame.
52 Eye Abimelek yi mɔ́ sesẽ la gbɔ ɖadze aʋa ɖe eŋu. Eva mɔ́ sesẽ la ƒe mɔnu be yeatɔ dzoe.
53 Ke nyɔnu aɖe ɖe asi le tévi ŋu tso dzi wòva dze ta na Abimelek, eye wògbã ta nɛ.
54 Eya ta eyɔ eƒe adekplɔvi gblɔ nɛ be: “Ðe wò yi ne nàwum, ne womagagblɔ le ŋunye be: ‘Nyɔnue wui’ o.” Enumake eƒe adekplɔvi la ƒo yi ɖee wòku.
55 Esi Israel ŋutsuwo kpɔ be Abimelek ku la, wo katã wotrɔ yi woƒe aƒewo me.
56 Ale Mawu ɖo vɔ̃ si Abimelek wɔ ɖe fofoa ŋu hewu nɔviaŋutsu blaadreawo teƒe nɛ.
57 Eye Mawu he vɔ̃ siwo katã Sekem ŋutsuwo hã wɔ va woawo ŋutɔwo ƒe ta dzi. Ale Yotam, Yerubaal vi, ƒe fiƒodea ɖi wo ŋu.
10 Le Abimelek megbe la, Tola, Pua vi, Dodo vi, ame si tso Isakar-to la me, do be yeaxɔ na Israel. Enɔ Samir le Efrayim tonuto la me.
2 Edrɔ̃ ʋɔnu na Israel ƒe blaeve vɔ etɔ̃. Emegbe Tola ku, eye woɖii ɖe Samir.
3 Eya megbe Gileadtɔ Yair do, eye wòdrɔ̃ ʋɔnu na Israel ƒe blaeve vɔ eve.
4 Viŋutsu blaetɔ̃ nɔ esi, wodoa tedzi blaetɔ̃, eye du blaetɔ̃ nɔ wo si, woyɔa du siawo be Havot-Yair va se ɖe egbe; wole Gilead-nyigba dzi.
5 Emegbe Yair ku, eye woɖii ɖe Kamon.
6 Israel-viwo gawɔ nu si nye vɔ̃ le Yehowa ŋkume, eye wosubɔ Baalwo, Astoretwo, Aram mawuwo, Sidon mawuwo, Moab mawuwo, Amonitɔwo ƒe mawuwo kple Filistitɔwo ƒe mawuwo. Ale wogblẽ Yehowa ɖi, eye womesubɔe o.
7 Eya ta Yehowa ƒe dɔmedzoe bi ɖe Israel ŋu, ale be wòtsɔ wo dzra na Filistitɔwo kple Amonitɔwo.
8 Ale wosẽ ŋuta le Israel-viwo ŋu hete wo ɖe anyi vevie le ƒe ma me wote Israel-vi siwo katã le Yordan ƒe go kemɛ dzi le Amoritɔwo ƒe anyigba si le Gilead la dzi ɖe anyi ƒe wuienyi sɔŋ.
9 Amonitɔwo tsoa Yordan-tɔsisia hã va wɔa aʋa kple Yuda, Benyamin kple Efrayim ƒe aƒe la; eye Israel ɖo xaxa gã aɖe me.
10 Eye Israel-viwo yɔ Yehowa be wòaxɔ na yewo hegblɔ be: “Míewɔ nu vɔ̃ ɖe ŋuwò, elabena míegblẽ mía Mawu la ɖi hesubɔ Baalwo.”
11 Ke Yehowa gblɔ na Israel-viwo be: “Ðe nyemeɖe mi tso Egiptetɔwo, Amoritɔwo, Amonitɔwo, Filistitɔwo,
12 Sidontɔwo, Amalektɔwo kple Midiantɔwo si me esime wote mi ɖe anyi oa? Esi miedo ɣli yɔm la, meɖe mi tso wo si me.
13 Ke miegblẽm ɖi hesubɔ mawu bubuwo. Esia tae nyemagaɖe mi azɔ o.
14 Miyi ɖayɔ mawu siwo mietia la ne woakpe ɖe mia ŋu.
Woneɖe mi le miaƒe xaxaɣi.” 15 Ke Israel-viwo gblɔ na Yehowa be: “Míewɔ nu vɔ̃. Wɔ mí ale si dze ŋuwò. Gake míeɖe kuku, ɖe mí egbe sia.”
16 Eye woɖe dutamawuwo ɖa le wo dome hesubɔ Yehowa, ale be megate ŋu do dzi tsɔ Israel-viwo ƒe fukpekpewo o.
17 Emegbe la, Amonitɔwo kpe ta, eye wova ƒu asaɖa anyi ɖe Gilead.
Eya ta Israel-viwo hã ƒo ƒu heva ƒu asaɖa anyi ɖe Mizpa. 18 Eye Gileadtɔwo kple woƒe amegãwo gblɔ na wo nɔewo be: “Ame kae adze ŋgɔ akpe aʋa kple Amonitɔwo? Eyae azu tatɔ ɖe Gileadtɔwo katã nu.”
11 Gileadtɔ Yefta nye aʋakalẽtɔ sesẽ aɖe; enye gbolo aɖe ƒe vi, eye Yefta fofoe nye Gilead.
2 Gilead srɔ̃ dzi ŋutsuvi bubuwo hã nɛ.
Esi srɔ̃a ƒe viwo tsi la, wonya Yefta hegblɔ nɛ be: “Domenyinu aɖeke masu asiwò le mía fofo ƒe me o, elabena nyɔnu bubu ƒe vie nènye.” 3 Eya ta Yefta si le nɔviawo nu, eye wòva nɔ Tob-nyigba dzi. Eye ŋutsu dɔaɖekemawɔlawo va wɔ ɖeka kple Yefta, eye wodze eyome.
4 Le ɣeyiɣi aɖe megbe la, Amonitɔwo kpe aʋa kple Israel.
5 Esi Amonitɔwo kpe aʋa kple Israel la, enumake Gilead-metsitsiwo yi be yewoaɖakplɔ Yefta tso Tob-nyigba dzi vɛ.
6 Wogblɔ na Yefta be: “Va nye míaƒe aʋafia, ne míawɔ aʋa kple Amonitɔwo.”
7 Ke Yefta bia Gilead-metsitsiwo be: “Menye miawoe lé fum vevie henyam le fofonye ƒe me oa?
Ke nu ka tae mieva gbɔnye azɔ esi mieɖo xaxa me?” 8 Eye Gilead-metsitsiwo gblɔ na Yefta be: “Esia ta míeva gbɔwò ɖo. Ne èyi kpli mí ɖawɔ aʋa kple Amonitɔwo la, àzu mí Gileadtɔwo katã ƒe kplɔla.”
9 Eya ta Yefta gblɔ na Gilead-metsitsiawo be: “Ne miekplɔm gbɔe meyi ɖawɔ aʋa kple Amonitɔwo, eye Yehowa ɖu wo dzi nam la, ekema mazu miaƒe kplɔla!”
10 Eye Gilead-metsitsiawo ɖo eŋu na Yefta be: “Yehowa nanye ɖasefo le mí kpli wò dome ne míewɔ nya si nègblɔ la dzi o.”
11 Eya ta Yefta yi kple Gilead-metsitsiawo, eye dukɔ la tsɔe ɖo woƒe kplɔla kple aʋafia. Eye Yefta gbugbɔ gblɔ nya siwo wògblɔ la katã le Yehowa ŋkume le Mizpa.
12 Eye Yefta dɔ ame ɖo ɖe Amonitɔwo ƒe fia gbɔ be: “Nu kae mewɔ ɖe ŋuwò hafi nèho aʋa ɖe nye anyigba ŋu?”
13 Amonitɔwo ƒe fia gblɔ na Yefta ƒe ame dɔdɔawo be: “Elabena Israel xɔ nye anyigba esime woʋu tso Egipte va, woxɔe tso Arnon va se ɖe Yabok va ɖo keke Yordan nu ke. Eya ta azɔ la, gbugbɔe nam kpoo.”
14 Ke Yefta gadɔ ame ɖo ɖe Amonitɔwo ƒe fia ake
15 be woagblɔ nɛ be: “Ale Yefta gblɔe nye esi: ‘Israel mexɔ Moabtɔwo ƒe anyigba kple Amonitɔwo ƒe anyigba o,
16 elabena esime Israel ʋu tso Egipte la, woto gbedzi va ɖo Ƒudzĩ la nu heva Kades.
17 Eye Israel dɔ ame ɖo ɖe Edom-fia, be woagblɔ nɛ be: “Meɖe kuku, na míato wò anyigba dzi ayi,” ke Edom-fia meɖo toe o. Edɔ ame ɖo ɖe Moab-fia hã, ke eya hã melɔ̃ o.
Eye Israel tsi Kades. 18 Esi woto gbea dzi la, wotso Edom-nyigba kple Moab-nyigba ɖi. Woto Moab-nyigba ƒe ɣedzeƒe gome heva ƒu asaɖa anyi ɖe Arnon nuto la me; womege ɖe Moab ƒe anyigba dzi o, elabena Arnon ye do liƒo na Moab.
19 “‘Emegbe Israel dɔ ame ɖo ɖe Amoritɔwo ƒe fia Sihon, si nye Hesbon-fia, eye Israel gblɔ nɛ be: “Meɖe kuku, na míato wò anyigba dzi ayi míawo ŋutɔwo mía nɔƒe.”
20 Ke Sihon meka ɖe Israel-viwo dzi ne wòana woato eƒe anyigba dzi ayi o, eya ta Sihon ƒo eƒe amewo katã nu ƒu heva ƒu asaɖa anyi ɖe Yahaz, eye wòwɔ aʋa kple Israel.
21 Eye Yehowa, Israel ƒe Mawu la, tsɔ Sihon kple eƒe amewo katã de asi na Israel, ale be woɖu wo dzi, eye Israel xɔ Amoritɔ siwo nye anyigba ma dzi tɔwo la ƒe anyigba katã.
22 Ale woxɔ Amoritɔwo ƒe anyigba la katã wòzu wo tɔ tso Arnon-tɔsisia nu va se ɖe Yabok-tɔsisia nu, tso gbea dzi va se ɖe Yordan nu.
23 “‘Yehowa, Israel ƒe Mawu lae nya Amoritɔwo ɖa le eƒe dukɔ Israel ŋgɔ, azɔ wòa nèbe yeanya wo ɖa?
24 Menye nu sia nu si wò mawu Kemos na wò lae nye tɔwò oa?
Eya ta ame sia ame si mía Mawu Yehowa nya ɖa le mía ŋgɔ lae míanya ɖa. 25 Azɔ wòe nyo wu Moab-fia Balak, Zipor vi la?
Ðe wòhe nya kple Israel alo wɔ aʋa kplii kpɔa? 26 Esi Israel nɔ Hesbon kple eŋu duwo, Aroer kple eŋu duwo, kpakple du siwo katã le Arnon ŋu la me ƒe alafa etɔ̃ sɔŋ ɖe, nu ka tae mète kpɔ be yeagbugbɔ xɔe le wo si ɣemaɣi o?
27 Nyemewɔ nu vɔ̃ ɖe ŋuwò o, eya ta tɔwò medzɔ be nèho aʋa ɖe ŋunye o.
Yehowa, Ʋɔnudrɔ̃la la, nadrɔ̃e le Israel-viwo kple Amonitɔwo dome egbea.’”
28 Ke Amonitɔwo ƒe fia la meɖo to Yefta ƒe nya siwo wògblɔ ɖo ɖee la o.
29 Ale Yehowa ƒe gbɔgbɔ va Yefta dzi, eye wòto Gilead kple Manase yi Mizpe si le Gilead, eye wòtso Mizpe si le Gilead ɖo ta Amonitɔwo gbɔ.
30 Eye Yefta ɖe adzɔgbe na Yehowa gblɔ be: “Ne ètsɔ Amonitɔwo de asi nam la,
31 ekema ame si ado tso nye aƒe ƒe agbo nu ava kpem ne megbɔ tso Amonitɔwo gbɔ le ŋutifafa me la, azu Yehowa tɔ, eye matsɔ ame ma ana abe numevɔsa ene.”
32 Ale Yefta yi ɖawɔ aʋa kple Amonitɔwo, eye Yehowa tsɔ wo de asi nɛ.
33 Esi wo hewu wo dometɔ gbogbo aɖewo ŋutɔ tso Aroer yi keke Minit exɔ du blaeve va se ɖe Abel-Keramim ke.
Ale wobɔbɔ Amonitɔwo ɖe anyi le Israel-viwo ŋkume.
34 Mlɔeba esi Yefta trɔ gbɔna eƒe me le Mizpa la, kpɔ ɖa, vianyɔnue nye ema do go le axatsɛ ƒom hele ɣe ɖum gbɔna ekpe ge! Ke eya koe nye vi ɖeka hɔ̃ si le esi.
Viŋutsu alo vinyɔnu bubu aɖeke megale esi kpe ɖe eŋu o. 35 Esi wòkpɔe la, edze eƒe awuwo hegblɔ be: “Ao, vinye! Ègbã dzi nam, elabe èzu ame si menya de gbe.
Elabe meɖe adzɔgbe na Yehowa, eye nyemagate ŋu atrɔe o.” 36 Ke egblɔ nɛ be: “Fofonye, ne èke nu na Yehowa la, ekema wɔm abe ale si nèdo ŋugbee ene, elabena Yehowa bia hlɔ̃ wò futɔ Amonitɔwo na wò.”
37 Eye wògblɔ na fofoa be: “Wɔ nu sia ko nam: Ðe mɔ nam ɣleti eve manɔ ɖokuinye si, ne nye kple xɔ̃nyewo míayi toawo dzi aɖafa nye ɖetugbui leaƒe nyenye.”
38 Eye wògblɔ nɛ be: “Heyi!” Ale wòɖe mɔ nɛ wòdzo ɣleti eve, eye eya kple exɔlɔ̃awo yi ɖafa eƒe ɖetugbui leaƒe nyenye le toawo dzi.
39 Esi ɣleti eveawo wu enu la, etrɔ gbɔ va fofoa gbɔ, eye wòwɔ adzɔgbe si wòɖe le eŋu la dzi. Ke medɔ kple ŋutsu kpɔ o.
Eye wòzu kɔnu le Israel be, 40 ƒe sia ƒe la, Israel ɖetugbuiwo yina ɖakafua Gileadtɔ Yefta ƒe vinyɔnu la, ŋkeke ene le ƒe ɖeka me.
12:1-15
12 Azɔ Efrayim ŋutsuwo kpe ta, eye wotso tɔ la va Zafon, eye wogblɔ na Yefta be: “Nu ka ŋuti nètso tɔ yi ɖawɔ aʋa kple Amonitɔwo, gake mèyɔ mí be míayi kpli wò o?
Míatɔ dzo wò aƒe ɖe dziwò.” 2 Ke Yefta gblɔ na wo be: “Nye kple nye dukɔ míekpe aʋa dziŋɔ aɖe kple Amonitɔwo.
Meyɔ mi be miava kpe ɖe ŋunye, gake mieva ɖem le wo si me o. 3 Esi mekpɔe be miegbɔna xɔxɔ ge nam o la, meɖoe be matsɔ nye agbe ade afɔku me ahaho ɖe Amonitɔwo ŋu, eye Yehowa tsɔ wo de asi nam.
Ke nu ka tae mieva egbea be miawɔ aʋa kplim?” 4 Enumake Yefta ƒo Gilead ŋutsuwo katã nu ƒu, eye wowɔ aʋa kple Efrayim; eye Gilead ŋutsuwo ɖu Efrayimtɔ siwo gblɔ be, “Mi Gileadtɔ siwo le Efrayim kple Manase la, sisilawo koe mienye tso Efrayim” la dzi.
5 Gileadtɔwo va xe mɔ le Yordan tɔtsoƒewo le Efrayim ŋgɔ; eye ne Efrayim ŋutsuwo si va yina la, wogblɔna be, “Mina matso tɔ la”; eye Gilead ŋutsuwo biaa wo dometɔ ɖe sia ɖe be, “Efrayimtɔe nènyea?”
Ne eɖo eŋu be, “Ao!” la, 6 wogblɔna nɛ be, “Taflatsɛ, gblɔ be Sibolet.”
Ke egblɔna be, “Zibolet,” elabena metea ŋu yɔa nyaa nyuie o.
7 Yefta drɔ̃ ʋɔnu na Israel ƒe ade; emegbe Yefta, Gileadtɔ la ku, eye woɖii ɖe wo dedu me le Gilead.
8 Le eyome la, Ibzan si tso Betlehem drɔ̃ ʋɔnu na Israel.
9 Viŋutsu blaetɔ̃ kple vinyɔnu blaetɔ̃ le esi. Ena vianyɔnuawo yi ɖaɖe ŋutsu siwo tso hlɔ̃ bubuwo me, eye wòna wokplɔ nyɔnu blaetɔ̃ vɛ na viaŋutsuwo woɖe. Edrɔ̃ ʋɔnu na Israel ƒe adre.
10 Emegbe Ibzan ku, eye woɖii ɖe Betlehem.
11 Le eyome Elon, Zebulontɔ la, drɔ̃ ʋɔnu na Israel. Edrɔ̃ ʋɔnu Israel ƒe ewo.
12 Emegbe Elon, Zebulontɔ la ku, eye woɖii ɖe Aiyalon le Zebulon-nyigba dzi.
13 Le eyome la, Abdon, Piratontɔ Hilel vi, drɔ̃ ʋɔnu na Israel.
14 Viŋutsu blaene kple tɔgbuiyɔvi blaetɔ̃ le esi, eye wodoa tedzi blaadre. Edrɔ̃ ʋɔnu na Israel ƒe enyi.
15 Emegbe Abdon, Piratontɔ Hilel vi la ku, eye woɖii ɖe Piraton le Efrayim-nyigba dzi le Amalektɔwo ƒe to la dzi.
13 Israel-viwo gawɔ nu si nye vɔ̃ le Yehowa ŋkume, eye Yehowa tsɔ wo de asi na Filistitɔwo ƒe blaene.
2 Ɣemaɣi la, ŋutsu aɖe tso Zora, eŋkɔe nye Manoa tso Dan viwo ƒe ƒomea me. Srɔ̃a tsi ko, eye vi mele esi o.
3 Gbe ɖeka Yehowa ƒe dɔla ɖe eɖokui fia nyɔnu la hegblɔ nɛ be: “Kpɔ ɖa, ètsi ko, eye vi mele asiwò o. Gake èle fu fɔ ge adzi ŋutsuvi.
4 Ke kpɔ nyuie be màgano wain alo aha muame aɖeke o, eye mègaɖu nu makɔmakɔ aɖeke o.
5 Kpɔ ɖa, èle fu fɔ ge adzi ŋutsuvi, eye talũhɛ maka ta ŋu nɛ o, elabena ɖevi la anye Mawu ƒe Naziritɔ tso edziɣi; eye axɔ ŋgɔ aɖe Israel tso Filistitɔwo si me.”
6 Eye nyɔnua yi ɖagblɔ na srɔ̃a be: “Mawu vavã la ƒe ame aɖe va gbɔnye, eɖi Mawu vavã la ƒe dɔla, eye ŋɔdzi le eŋu ŋutɔ.
Nyemebia afi si wòtso lae o, eye meyɔ eŋkɔ hã nam o. 7 Ke egblɔ nam be: ‘Kpɔ ɖa, èle fu fɔ ge adzi ŋutsuvi.
Eya ta mègano wain alo aha muame aɖeke o, eye mègaɖu nu makɔmakɔ aɖeke o, elabena ɖevi la anye Mawu ƒe Naziritɔ tso edziɣi va se ɖe eƒe kugbe.’” 8 Eye Manoa ƒo koko na Yehowa vevie be: “Yehowa, meɖe kuku.
9 Eya ta Mawu vavã la ɖo to Manoa, eye Mawu vavã la ƒe dɔla gava nyɔnua gbɔ ake esime wòbɔbɔ nɔ agble me; srɔ̃a Manoa mele egbɔ o.
10 Nyɔnua ƒu du kaba yi ɖagblɔ na srɔ̃a be: “Kpɔ ɖa!
Ŋutsu si va gbɔnye nyitsɔ la gaɖe eɖokui fiam.” 11 Eye Manoa tso kplɔ srɔ̃a ɖo. Esi wòva ŋutsua gbɔ la, ebiae be: “Wòe ƒo nu kple srɔ̃nyea?”
Eɖo eŋu be: “Nyee.” 12 Eye Manoa gblɔ be: “Wò nyawo neva eme! Aleke míanyi ɖevi lae, eye dɔ kae wòawɔ?”
13 Eye Yehowa ƒe dɔla la gblɔ na Manoa be: “Ele be srɔ̃wò nakpɔ eɖokui dzi nyuie le nu sia nu si megblɔ nɛ la ŋu.
14 Megaɖu naneke si tso waintsetse me o, megano wain alo aha muame aɖeke o, eye megaɖu nu makɔmakɔ aɖeke hã o. Nu sia nu si ƒe se mede nɛ la, newɔ edzi pɛpɛpɛ.”
15 Azɔ Manoa gblɔ na Yehowa ƒe dɔla la be: “Meɖe kuku, lala vie, ne míaɖa gbɔ̃vi aɖe na wò.”
16 Ke Yehowa ƒe dɔla la gblɔ na Manoa be: “Ne melala hã la, nyemaɖu wò nu si nàɖa o; gake ne èdi be yeasa numevɔ na Yehowa la, àte ŋu asa vɔa.”
Manoa menya be Yehowa ƒe dɔlae wònye o.
17 Eye Manoa bia Yehowa ƒe dɔla la be: “Ŋkɔwò ɖe, ale be ne wò nyaa va eme la, ne míade bubu ŋuwò?”
18 Ke Yehowa ƒe dɔla la ɖo eŋu nɛ be: “Nu ka ŋuti nèle nye ŋkɔ ta biam, evɔ ŋkɔ wɔnuku wònye?”
19 Manoa tsɔ gbɔ̃vi la kple nuɖuvɔsa la sa vɔ na Yehowa le agakpe la dzi. Eye Mawu wɔ nukunu aɖe Manoa kple srɔ̃a kpɔ.
20 Esi dzoƒaɖe la de dzi tso vɔsamlekpuia dzi la, Yehowa ƒe dɔla la to vɔsamlekpuia ƒe dzoƒaɖea me yi dzi le Manoa kple srɔ̃a ŋkume wokpɔ. Eye wotsyɔ mo anyi enumake.
21 Yehowa ƒe dɔla la megaɖe eɖokui fia Manoa kple srɔ̃a kpɔ o.
Ale Manoa kpɔe dze sii be Yehowa ƒe dɔlae wònye.
22 Eya ta Manoa gblɔ na srɔ̃a be: “Míaku godoo, elabena Mawue míekpɔ.”
23 Ke srɔ̃a gblɔ nɛ be: “Ne ɖe Yehowa di be yeawu mí la, anye ne maxɔ numevɔsa kple nuɖuvɔsa la tso mía si o, maɖe nu siawo katã afia mí o, eye magblɔ nya siawo dometɔ aɖeke na mí o.”
24 Emegbe nyɔnua dzi ŋutsuvi, eye wòna ŋkɔe be Samson; esi ŋutsuvia tsi la, Yehowa yrae.
25 Le ɣeyiɣi aɖe megbe la, Yehowa ƒe gbɔgbɔ de asi dɔwɔwɔ me ɖe edzi le Mahane-Dan si le Zora kple Estaol dome.
14 Samson yi Timna, eye wòkpɔ Filisti-nyɔnu aɖe le Timna.
2 Eye wòyi ɖagblɔ na fofoa kple dadaa be: “Mekpɔ Filisti-nyɔnu aɖe le Timna, eye medi be miaɖee nam.”
3 Ke fofoa kple dadaa biae be: “Màte ŋu akpɔ nyɔnu aɖeke le wò ƒometɔwo kple míaƒe dukɔ bliboa dome aɖe oa? Ðe wòle be nàyi aɖaɖe srɔ̃ le Filistitɔ aʋamatsomatsotɔwo domea?”
Ke Samson gblɔ na fofoa be: “Ðee nam, elabe eya ƒe nue nyo ŋunye.”
4 Ke fofoa kple dadaa menya be Yehowa gbɔe esia tso, eye mɔnu dimee wòle le Filistitɔwo ŋu o, elabena Filistitɔwoe nɔ Israel dzi ɖum ɣemaɣi.
5 Ale Samson kple fofoa kpakple dadaa woyi Timna. Esi wòva ɖo Timna ƒe waingblewo me la, kpɔ ɖa, dzata aɖe le gbe tem va do goe.
6 Eye Yehowa ƒe gbɔgbɔ do ŋusẽe, eye wòtsɔ asi gbɔlo fee ɖe eve, abe ale si ko ame atsɔ asi gbɔlo afe gbɔ̃vi ɖe eve ene. Ke megblɔ nu si wòwɔ la na fofoa alo dadaa o.
7 Eye wòyi ɖaƒo nu kple nyɔnu la; eƒe nu ganyo Samson ŋu kokoko.
8 Esi wòtrɔ yina be yeakplɔ nyɔnua ava aƒee la, edze yi afi si dzata kukua le be yeakpɔe ɖa, eye wòkpɔ anyiwo kple anyitsi le dzata kukua me.
9 Eya ta eha anyitsia ɖe asi me, eye wòle enyim le yiyim. Esi wòva tu fofoa kple dadaa la, ena ɖe wo wonyi. Ke megblɔ na wo be dzata kukua mee yeha anyitsia le o.
10 Fofoa yi nyɔnu la ƒe me, eye Samson ɖo kplɔ̃ le afi ma, elabena nenemae ɖekakpuiwo wɔna.
11 Esi wokpɔe la, woɖe ehati blaetɔ̃ be woanɔ eŋu.
12 Eye Samson gblɔ na wo be: “Meɖe kuku, mato adzo na mi. Ne mieɖe egɔme nam le kplɔ̃ɖoŋkeke adreawo me la, ekema matsɔ aklala biɖibiɖi wu blaetɔ̃ kple atsyɔ̃ɖowu blaetɔ̃ ana mi.
13 Ke ne miete ŋu ɖe egɔme nam o la, ekema miawo boŋ miana aklala biɖibiɖi wu blaetɔ̃ kple atsyɔ̃ɖowu blaetɔ̃m.
Woɖo eŋu nɛ be: “To wò adzo la na mí, míedi be míasee.”
14 Eye wògblɔ na wo be: “Nuɖuɖu tso nuɖula me, Eye nu vivi tso ŋusẽtɔ me.”
Womete ŋu ɖe adzo la gɔme o ŋkeke etɔ̃ sɔŋ.
15 Eye le ŋkeke enea gbe la, wogblɔ na Samson srɔ̃ be: “Ble srɔ̃wòa nu, ne wòaɖe adzoa gɔme na mí. Ne menye nenema o la, míatɔ dzo wò kple fofowò ƒe aƒe.
Ðe miekpe mí va afi sia be yewoaxɔ míaƒe nunɔamesiwoa?” 16 Eya ta Samson srɔ̃ fa avi nɛ gblɔ be: “Ðeko nèlé fum, mèlɔ̃m o. Èto adzo na mía deviwo, ke mèɖe egɔme nam o.”
Eɖo eŋu nɛ be: “Kpɔ ɖa, nyemeɖe egɔme na nye ŋutɔ fofonye kple danye gɔ̃ hã o.
Ðe maɖe egɔme na wò ya?” 17 Ke enɔ avi fam nɛ le kplɔ̃ɖoŋkeke adreawo ƒe ŋkeke siwo susɔ la me. Mlɔeba le ŋkeke adrea gbe la, eɖe egɔme nɛ, elabena enɔ eƒom ɖe enu.
Eye nyɔnua yi ɖaɖe adzo la gɔme na wo detɔwo. 18 Eya ta le ŋkeke adrea gbe, hafi ɣe naɖo to la, dua me ŋutsuwo va gblɔ nɛ be: “Nu kae vivina wu anyitsi, Eye nu kae sesẽ wu dzata?” Eɖo eŋu na wo be:
“Ne menye nye nyinɔe mietsɔ ŋlɔ nui o la, Anye ne miete ŋu ɖe nye adzo la gɔme o.”
19 Eye Yehowa ƒe gbɔgbɔ do ŋusẽe, eye wòyi Askelon ɖawu ŋutsu blaetɔ̃ hetsɔ awu siwo wòɖe le wo ŋu la na adzogɔmeɖelaawo.
Eye wòdo dziku vevie hetrɔ dzo yi fofoa ƒe me.
20 Ke wotsɔ Samson srɔ̃ na ehati siwo nɔ eŋu le eƒe srɔ̃ɖegbea dometɔ ɖeka wòɖe.
15:1-20
15 Ɣeyiɣi aɖe megbe le luxaɣi la, Samson tsɔ gbɔ̃vi aɖe ɖe asi yina srɔ̃a kpɔ ge ɖa. Egblɔ be: “Medi be mayi srɔ̃nye gbɔ le xɔgã me.”
Ke nyɔnua fofo meɖe mɔ nɛ be wòage ɖe eme o. 2 Ke boŋ fofoa gblɔ be: “Mebu xaa be ɖe nèlé fui kura. Eya ta metsɔe na hawòti si nɔ ŋuwò le wò srɔ̃ɖegbea wòɖe.
Meɖe kuku, ɖe eya boŋ.” 3 Ke Samson gblɔ na wo be: “Fifia ya Filistitɔwo mate ŋu abu fɔm ne mewɔ nu vevi wo o.”
4 Eya ta Samson yi ɖalé abei alafa etɔ̃. Etsɔ akakati, eye wòlé abei eve ɖe sia ɖe ƒe asike kpe heblae, eye wòbla akakati ɖeka ɖe asike eve ɖe sia ɖe dome.
5 Esi dzo tɔ akakatiawo, eye wòɖe asi le abeiawo ŋu ɖo ɖe Filistitɔwo ƒe nukugblewo me.
Etɔ dzo nu sia nu, nuku bablawo, nuku siwo le bo dzi, waingblewo kple amitibɔwo. 6 Filistitɔwo bia be: “Ame kae wɔ nu sia?” Woɖo eŋu na wo be: “Samson, Timnatɔ la ƒe toyɔvi ye, elabena toa tsɔ srɔ̃a na ehati si nɔ eŋu le eƒe srɔ̃ɖegbea wòɖe.”
Eye Filistitɔwo yi ɖatɔ dzo nyɔnua kple fofoa. 7 Eye Samson gblɔ na wo be: “Ne aleae miewɔ la, mabia hlɔ̃ mi kokoko hafi adzudzɔ.”
8 Eye wòdza wo kɔ ɖi ɖekaɖeka hewu ame gbogbo aɖewo; emegbe edzo yi ɖanɔ Etam-gakpe la ƒe agado aɖe me.
9 Emegbe Filistitɔwo ho va ƒu asaɖa anyi ɖe Yuda, eye wokaka ɖe Lehi.
10 Eye Yuda ŋutsuwo bia wo be: “Nu ka ŋuti mieho ɖe mía ŋu?” Woɖo eŋu be: “Samson lé gee míeva, ne míawɔe abe ale si tututu wòwɔ míi ene.”
11 Eya ta Yuda ŋutsu akpe etɔ̃ yi ɖe Etam-gakpe la ƒe agado la me hebia Samson be: “Mènya be Filistitɔwoe le mía dzi ɖum oa? Ke nu ka tae nèwɔ nu sia ɖe mía ŋu?”
Eɖo eŋu na wo be: “Ale si tututu wowɔm la, nenemae mewɔ wo.”
12 Ke wogblɔ nɛ be: “Ðe míeva be míalé wò ade asi na Filistitɔwo.”
Eye Samson gblɔ na wo be: “Mika atam nam be miawo ŋutɔwo miate kpɔ be yewoawɔ nu vevim o.”
13 Wogblɔ nɛ be: “Ao, ke boŋ ɖeko míabla wò atsɔ ade asi na wo; ke míawu wò o.”
Ale wotsɔ ka yeye eve blae hekplɔe do goe tso agado la me.
14 Esi wòva ɖo Lehi la, Filistitɔwo tso aseye esi wokpɔe. Eye Yehowa ƒe gbɔgbɔ do ŋusẽe, ale be ka siwo le eƒe alɔwo zu abe ɖetika siwo dzo ƒo ene, eye wotso le eƒe alɔnu.
15 Ekpɔ tedzitsu ƒe glãƒu mumu aɖe; edo asi ɖa tsɔe wu ŋutsu akpe ɖeka.
16 Eye Samson gblɔ be: “Tedzitsu ƒe glãƒue metsɔ wu wo li kɔ ɖi gleglegle! Tedzitsu ƒe glãƒue metsɔ wu ame akpe ɖeka.”
17 Eye esi wògblɔ nya siawo vɔ ko la, etsɔ glãƒu la ƒu gbe, eye wòna ŋkɔ teƒea be Ramat-Lehi.
18 Ke tsikɔ wui vevie, eye wòyɔ Yehowa gblɔ be: “Wòe tsɔ ɖeɖe gã sia to wò subɔla dzi. Ke azɔ la, ɖe tsikɔ awum maku, eye mage ɖe aʋamatsomatsotɔwo si mea?”
19 Eye Mawu fe teƒe aɖe si nyé ɖe eme le Lehi, eye tsi do tso afi ma. Esi wònoe la, ŋusẽ ɖo eŋu, eye agbe gaɖo eme.
Esia tae wòna ŋkɔ teƒea be En-Hakore, si le Lehi va se ɖe egbe sia.
20 Edrɔ̃ ʋɔnu na Israel le Filistitɔwo ŋɔli ƒe blaeve.
16 Gbe ɖeka Samson yi Gaza, ekpɔ gbolo aɖe le afi ma, eye wòyi egbɔ.
2 Wova gblɔ na Gazatɔwo be: “Samson va afi sia.” Eya ta woɖe to ɖe teƒea hede xa ɖi nɛ zã bliboa katã le dua ƒe agbo nu.
Wozi ɖoɖoe zã bliboa katã hegblɔ na wo nɔewo be: “Ne ŋu ke la, míawui.” 3 Ke Samson mlɔ anyi va se ɖe zã titina. Efɔ le zã titina eye wòho du la ƒe agbo kple agbo la ƒe ati eveawo hekpe ɖe gameti la ŋu. Ekɔ wo ɖe abɔta yi to si dze ŋgɔ Hebron la tame.
4 Le ema megbe la, nyɔnu aɖe si le Sorek Bali me, si ŋkɔe nye Delila la ƒe nu lé dzi nɛ.
5 Eya ta Filistitɔwo ƒe kplɔlawo va nyɔnua gbɔ gblɔ nɛ be: “Ble enu nàdze si nu si naa ŋusẽ triakɔ ma gbegbee kple ale si míawɔ akpe edzi ablae ahabɔbɔe ɖe anyi. Eye mía dometɔ ɖe sia ɖe ana klosalo akpe ɖeka alafa ɖeka wò ɖe esia ta.”
6 Emegbe Delila gblɔ na Samson be: “Meɖe kuku, gblɔ afi si nèkpɔ wò ŋusẽ gã la tsoe kple nu si woate ŋu atsɔ abla wò abɔbɔ wò ɖe anyi la nam.”
7 Samson gblɔ nɛ be: “Ne wotsɔ datimeka mumu adre siwo meƒu haɖe o blam la, magbɔdzɔ azu abe ame bubuwo ke ene.”
8 Eya ta Filistitɔwo ƒe kplɔlawo tsɔ datimeka mumu adre siwo meƒu o la vɛ nɛ, eye wòtsɔ wo blae.
9 Azɔ wode xa ɖe xɔgã me, eye wòdo ɣli gblɔ nɛ be: “Samson, Filistitɔwo ƒo ɖe dziwò loo!” Kasia etso datimekawo abe ale si ko ɖetika tsona bɔbɔe ne dzo ƒoe ene.
Eye womete ŋu nya eƒe ŋusẽ la tsoƒe o. 10 Emegbe Delila gblɔ na Samson be: “Kpɔ ɖa! èflum, eye nèda alakpa nam.
11 Eye wògblɔ nɛ be: “Ne wotsɔ ka yeye siwo wometsɔ wɔ dɔ aɖeke kpɔ o blam la, magbɔdzɔ azu abe ame bubuwo ke ene.”
12 Eya ta Delila tsɔ ka yeyewo blae, eye wògblɔ be: “Samson, Filistitɔwo ƒo ɖe dziwò loo!” (Ɣemaɣi katã la, wode xa ɖe xɔgã me nɛ.) Eye wòtso kaawo le abɔ abe ka lɛ aɖe ko ene.
13 Esia megbe la, Delila gblɔ na Samson be: “Èdo movitɔm eye nèda alakpa nam va se ɖe fifi.
Gblɔ nu si woate ŋu atsɔ abla wò la nam.” Eye wògblɔ nɛ be: “Ne ètsɔ avɔlɔ̃ka lɔ̃ ɖakɔ gbigbi adre siwo le ta nam.”
14 Eya ta etsɔ agbatrɔti trɔ ɖakɔawo, eye wògblɔ nɛ be: “Samson, Filistitɔwo ƒo ɖe dziwò loo!”
Ale wòfɔ tso alɔ̃ me heho agbatrɔti la kple avɔlɔ̃ka la. 15 Eye wògblɔ nɛ be: “Aleke wɔ nèbe, ‘yelɔ̃m’ evɔ wò dzi meku ɖe ŋunye o? Zi etɔ̃ sɔŋ nèflum, eye mègblɔ afi si wò ŋusẽ triakɔ la tso nam o.”
16 Esi wòɖea fu nɛ atraɖii, eye wòƒoa nya ɖe enu gbe sia gbe ta la, eva gloe wòdi be yeaku boŋ.
17 Eya ta egblɔ eƒe dzimenya nɛ be: “Talũhɛ meka nye ta ŋu kpɔ o, elabena Mawu ƒe Naziritɔ menye tso gbe si gbe wodzim. Ne wolũ ta nam la, ekema nye ŋusẽ la ado le menye, eye magbɔdzɔ azu abe ame bubuwo ke ene.”
18 Esi Delila kpɔ be egblɔ eƒe dzimenya na ye la, edɔ ame enumake be woaɖayɔ Filistitɔwo ƒe kplɔlawo vɛ, eye wògblɔ be: “Miva azɔ, elabena egblɔ eƒe dzimenya nam.”
Ale Filistitɔwo ƒe kplɔlawo va egbɔ, eye wotsɔ ga la ɖe asi vɛ. 19 Ena wòdɔ alɔ̃ ɖe eƒe ata dzi; eye wòyɔ ŋutsu aɖe wòva lũ ɖakɔ adre siwo le ta nɛ.
Esia megbe la, nyɔnu la nɔ ŋusẽ kpɔm ɖe edzi, elabena eƒe ŋusẽ la le dodom le eme. 20 Eye wòdo ɣli gblɔ be: “Samson, Filistitɔwo ƒo ɖe dziwò loo!” Enyɔ tso alɔ̃ me gblɔ be: “Mado go abe tsã ene, eye maʋuʋu ɖokuinye avo.”
Ke menya be Yehowa dzo le ye gbɔ o. 21 Eye Filistitɔwo lée ho eƒe ŋkuwo le to me nɛ. Wokplɔe yi Gaza hede akɔblikunyowu evee, eye wòzu wɔtula le gaxɔ me.
22 Ke esi wolũ ta nɛ megbe la, eƒe ɖa gade asi toto me.
23 Filistitɔwo ƒe kplɔlawo ƒo ƒu be yewoasa vɔ gã aɖe na yewoƒe mawu Dagon ahatu aglo, elabena wogblɔ be: “Mía mawu tsɔ míaƒe futɔ Samson de asi na mí!” 24 Esi dukɔ la kpɔe la, wokafu woƒe mawu la be: “Mía mawu tsɔ míaƒe futɔ, ame si gblẽ míaƒe anyigba eye wòwu míaƒe ame gbogbo aɖewo la de asi na mí.”
25 Esi woƒe dzi le dzidzɔ kpɔm ta la, wogblɔ be: “Miyɔ Samson vɛ ne wòado nukokoe na mí.”
Ale woyɔ Samson tso gaxɔ la me vɛ be wòaɖe modzaka na yewo; eye wona wòtɔ ɖe sɔtiawo dome.
26 Eye Samson gblɔ na ŋutsuvi si lé eƒe asi le ekplɔm la be: “Na malé sɔti siwo dzi xɔa le la, ne maziɔ ɖe wo ŋu.”
27 (Ke ŋutsuwo kple nyɔnuwo yɔ xɔ la taŋ. Filistitɔwo ƒe kplɔlawo katã le afi ma, eye ŋutsu kple nyɔnu siwo ade akpe etɔ̃ la le xɔa ta le Samson ƒe nukokoedoname la kpɔm.)
28 Eye Samson yɔ Yehowa gblɔ be: “Aƒetɔ Dziɖulagã Yehowa, meɖe kuku ɖo ŋku dzinye; Oo Mawu, meɖe kuku do ŋusẽm zi ɖeka sia ko, eye na mabia hlɔ̃ Filistitɔwo ɖe nye ŋku eveawo dometɔ ɖeka ta.”
29 Ale Samson lé titinasɔti eve siwo dzi xɔa le la goŋgoŋ, eƒe ɖusi le ɖeka ŋu, eye eƒe miasi le evelia ŋu.
30 Eye Samson do ɣli be: “Maku kple Filistitɔwo!”
Eye wòtutu wo kple eƒe ŋusẽ katã, eye xɔ la mu dze kplɔlaawo kple ame siwo katã le xɔa me la dzi.
Ale wòwu ame geɖe le eƒe kuɣi wu ame siwo wòwu le eƒe agbenɔɣi. 31 Emegbe nɔviawo kple fofoa ƒe ƒometɔwo katã va kɔe dzoe.
Edrɔ̃ ʋɔnu na Israel ƒe blaeve.
17:1-13
17 Ŋutsu aɖe tso Efrayim tonuto la me, si ŋkɔe nye Mika.
2 Egblɔ na dadaa be: “Wò klosalo akpe ɖeka alafa ɖeka si wotsɔ, eye nèdo ɖiŋu ɖe eŋu mese la, kpɔ ɖa, klosalo la le gbɔnye. Nyee tsɔe.”
Eye dadaa gblɔ be: “Yehowa neyra vinye la.”
3 Ale wògbugbɔ klosalo akpe ɖeka alafa ɖeka la na dadaa, gake dadaa gblɔ be: “Makɔ klosalo si le asinye la ŋu na Yehowa hena vinye la, ne woatsɔe awɔ nu kpakpɛ kple galegba.
Azɔ megbugbɔe na wò.” 4 Esi wògbugbɔ klosalo la na dadaa la, dadaa ɖe klosalo alafa eve tsɔ na klosalonutula. Etsɔe wɔ nu kpakpɛ kple galegba; eye wotsɔ wo da ɖe Mika ƒe me.
5 Mawuxɔ aɖe le Mika si, eye wòwɔ kɔmewu kple terafim legbawo heɖo viaŋutsuwo dometɔ ɖeka be wòanye nunɔla na ye.
6 Le ŋkeke mawo me la, fia aɖeke menɔ Israel o.
Ame sia ame wɔa nu si sɔ le eya ŋutɔ ŋkume. 7 Ðekakpui aɖe tso Betlehem le Yuda, eye wòtso Yuda ƒomea me.
Enye Lewitɔ va nɔ afi ma vie. 8 Ðekakpui la dzo le Betlehem, le Yuda, be yeayi aɖadi teƒe aɖe anɔ.
Ezɔ mɔ va ɖo Mika ƒe aƒe gbɔ le Efrayim tonuto la me.
9 Eye Mika biae be: “Afi kae nètso?” Eɖo eŋu nɛ be: “Lewitɔ menye tso Betlehem le Yuda, eye meyina be maɖadi teƒe aɖe anɔ.”
10 Eye Mika gblɔ nɛ be: “Tsi gbɔnye, nànye fofo kple nunɔla nam, eye mana klosalo ewo wò ƒe sia ƒe hekpe ɖe nudodo kple nuɖuɖu ŋu.” Ale Lewitɔ la ge ɖe eme.
11 Lewitɔ la lɔ̃ be yeatsi ŋutsua gbɔ, eye ɖekakpui la va zu abe viawo dometɔ ɖeka ene.
12 Eye Mika ɖo Lewitɔ la be wòanye nunɔla na ye, eye wònɔ Mika ƒe me.
13 Eya ta Mika gblɔ be: “Azɔ menyae nyuie be Yehowa awɔ nyui nam, elabena Lewitɔ la zu nunɔla nam.”
18:1-31
18 Le ŋkeke mawo me la, fia aɖeke menɔ Israel o.
Ɣemaɣi la, Dan viwo ƒe to la le anyigba dim, ne woanɔ edzi; elabena va se ɖe ɣemaɣi la, womexɔ domenyinu le Israel-toawo dome o.
2 Dan viwo dɔ woƒe ƒomea me tɔ atɔ̃, siwo nye ŋutsu kalẽtɔwo tso Zora kple Estaol, be woayi aɖatsa le anyigba la dzi ahatsa ŋku le edzi. Eye wogblɔ na wo be: “Miheyi ɖatsa le anyigba la dzi.”
Esi wova ɖo Mika ƒe me le Efrayim tonutoa me la, wotsi afi ma dɔ. 3 Esi wogogo Mika ƒe aƒea la, wodze si ɖekakpui Lewitɔ la ƒe gbe, eya ta woyi egbɔ ɖabiae be: “Ame kae kplɔ wò va afi sia? Nu ka wɔm nèle le teƒe sia?
Nu kae na nèva tsi afi sia?” 4 Eɖo eŋu na wo be: “Ale kple ale Mika wɔ nam, eye wòxɔm be manye nunɔla na ye.”
5 Eye wogblɔ nɛ be: “Míeɖe kuku, bia gbe Mawu kpɔ be mɔ si dzi míele la adze edzi hã.”
6 Eye nunɔla la gblɔ na wo be: “Miheyi le ŋutifafa me.
Yehowa li kpli mi le miaƒe mɔzɔzɔ la me.” 7 Ale ŋutsu atɔ̃awo yi mɔzɔzɔa dzi va ɖo Lais. Wokpɔ ale si dua me nɔlawo le wo ɖokui si, abe ale si ko Sidontɔwo le ene. Wole tomefafa me heɖe dzi ɖi, eye dziɖula ŋutasẽla aɖeke meva ɖe fu na wo le anyigba la dzi kpɔ o.
8 Esi wotrɔ va wo nɔviwo gbɔ le Zora kple Estaol la, wo nɔviawo bia wo be: “Aleke miedee?”
9 Woɖo eŋu be: “Mina míaho ɖe wo ŋu, elabena míekpɔ be anyigba la nyo ŋutɔ. Nu ka tae miele hehem ɖe megbe?
Netsɔ, miyi anyigba la dzi ne miaxɔe wòazu mia tɔ. 10 Ne mieyi la, miakpɔe be dukɔ la ɖe dzi ɖi, eye anyigba la keke ŋutɔ. Mawu tsɔe de asi na mi, enye teƒe si anyigbadzinu ɖe sia ɖe le.”
11 Ale Dan viwo ƒe ƒomea me ŋutsu alafa ade bla aʋakpa, eye wodze mɔ tso Zora kple Estaol.
12 Woyi ɖaƒu asaɖa anyi ɖe Kiriat-Yearim le Yuda. Esia tae woyɔa teƒe ma si le Kiriat-Yearim ƒe ɣetoɖoƒe la be Mahane-Dan va se ɖe egbe.
13 Woho tso afi ma yi Efrayim tonuto la me, eye wova Mika ƒe aƒe gbɔ.
14 Eye ŋutsu atɔ̃ siwo yi ɖatsa ŋku le Lais-nyigba dzi la gblɔ na wo nɔviwo be: “Mienya be kɔmewu, terafiwo, nu kpakpɛ kple galegba le aƒe siawo mea? Mibu nu si miawɔ la ŋu.”
15 Ale wotɔ ɖe afi ma eye woyi ɖekakpui Lewitɔ la gbɔ le Mika ƒe me, eye wobia eƒe fɔfɔme ta se.
16 Ɣemaɣi la, Dan-ŋutsu alafa ade siwo bla aʋakpa la tɔ ɖe agboa nu.
17 Eye ŋutsu atɔ̃ siwo yi ɖatsa ŋku le anyigbaa dzi la ge ɖe aƒea me ɖatsɔ nu kpakpɛ la, kɔmewu la, terafim legbaawo kple galegba la. (Nunɔlaa kple ŋutsu alafa ade siwo bla aʋakpa la tɔ ɖe agboa nu.)
18 Woge ɖe Mika ƒe me ɖatsɔ nu kpakpɛa, kɔmewua kple terafiawo kpakple legba si wokɔ̀ la.
Eye nunɔla la bia wo be: “Nu ka wɔm miele?”
19 Ke wogblɔ nɛ be: “Zi ɖoɖoe. Tsyɔ asi nu, eye nàyi kpli mí azu fofo kple nunɔla na mí. Kae nyo wu, be nànye nunɔla na ame ɖeka ƒe aƒe loo alo be nàzu nunɔla na to kple ƒome blibo le Israel?”
20 Esia dze nunɔla la ŋu, ale wòtsɔ kɔmewua kple terafiam legbaawo kpakple nu kpakpɛa, eye wòyi kple dukɔ la.
21 Ale wotrɔ be yewoayi mɔzɔzɔa dzi, wona wo viwo kple lãhawo kpakple nu veviwo dze wo ŋgɔ.
22 Esi wogblẽ Mika ƒe aƒe la ɖe megbe sãa la, ŋutsu siwo nye Mika ƒe aƒelikawo ƒo ƒu, eye wodze Dan viwo yome ɖatu wo.
23 Esi wodo ɣli yɔ Dan viwo la, wotrɔ dze ŋgɔ wo eye wobia Mika be: “Nya kae dzɔ?
Nu ka tae nèƒo amewo nu ƒu?” 24 Eɖo eŋu be: “Mietsɔ nye mawu siwo mewɔ la, eye miekplɔ nunɔla hã dzo yina. Ke nu kae gasusɔ nam?
Aleke wɔ miele biayem be, ‘Nya kae dzɔ ɖe dziwò’ mahã?” 25 Dan viwo ɖo eŋu be: “Mègado ɣli ɖe mía ta o; ne menye nenema o la, ŋutsu siwo do dɔmedzoe la adze mia dzi, eye esia ana nàbu wò agbe kple wò aƒemetɔwo ƒe agbe.”
26 Eye Dan viwo galé woƒe mɔ; ke esi Mika kpɔe be wosesẽ wu ye la, etrɔ yi aƒe me.
27 Esi wotsɔ nu siwo Mika wɔ, eye wokplɔ eƒe nunɔla la dzoe vɔ la, woyi Lais le dukɔ si li le tomefafa me heɖe dzi ɖi la gbɔ. Wowu wo kple yi, eye wotɔ dzo du la.
28 Ame aɖeke meli axɔ na wo o, elabena wo gbɔ didi tso Sidon, kadodo mele wo kple dukɔ bubu aɖeke dome o, eye du la le Bet-Rehob Bali la me.
Eye wogbugbɔ du la tso henɔ eme. 29 Azɔ hã, wona ŋkɔ du la be Dan le wo fofo Dan, si wodzi na Israel la, ƒe ŋkɔ nu. Ke tsã la woyɔa du la be Lais.
30 Emegbe Dan viwo li nu kpakpɛ la na wo ɖokui, eye Yonatan, si nye Mose vi Gersom ƒe vi kple viaŋutsuwo va zu nunɔlawo na Dan viwo ƒe to la, va se ɖe ŋkeke si dzi wokplɔ anyigba la dzi nɔlawo yi aboyo me.
31 Eye woli nu kpakpɛ si Mika wɔ la ɖe afi ma le ŋkeke siwo katã me Mawu vavã la ƒe aƒe la nɔ Silo.
19:1-30
19 Le ŋkeke mawo me, esi fia aɖeke menɔ Israel o la, Lewitɔ aɖe si nɔ Efrayim tonuto la ƒe nutotroewo me ɣemaɣi dze ahiã ɖetugbui aɖe si tso Betlehem le Yuda la.
2 Gake eƒe ahiãvi la mewɔ nuteƒe nɛ o, eye wòdzo le ŋutsua gbɔ ɖanɔ fofoa ƒe me le Betlehem le Yuda.
Ðetugbuia nɔ afi ma ɣleti ene. 3 Eye srɔ̃a dze eyome be yeaɖaƒo nu nɛ wòatrɔ agbɔ va ye gbɔ; ekplɔ eƒe subɔviŋutsu kple tedzi eve ɖe asi yii. Eye ɖetugbuia kplɔe yi fofoa ƒe me.
Esi ɖetugbuia fofo kpɔe la, exɔe kple dzidzɔ. 4 Eya ta toa, si nye ɖetugbui la fofo na wòtsi egbɔ ŋkeke etɔ̃; woɖua nu noa nu, eye wòtsia afi ma dɔna.
5 Le ŋkeke enea gbe, esi wofɔ ŋdi kanya la, etso be yeadzo, ke ɖetugbuia fofo gblɔ na toyɔvia be: “Ðu nane be wòado ŋusẽ wò, emegbe miate ŋu adzo.”
6 Eya ta wobɔbɔ nɔ anyi, eye wo ame evea woɖu nu no nu; emegbe ɖetugbuia fofo gblɔ na ŋutsua be: “Meɖe kuku, tsi dɔ, eye nàdo dzidzɔ na ɖokuiwò.”
7 Esi ŋutsu la tso be yeadzo la, toa nɔ kuku ɖem nɛ, ale wògatsi afi ma dɔ.
8 Esi wòfɔ le ŋkeke atɔ̃lia ƒe ŋdi kanya be yeadzo la, ɖetugbuia fofo gblɔ nɛ be: “Meɖe kuku, ɖu nane be wòado ŋusẽ wò.” Eye woganɔ anyi va se ɖe esime fiẽsi nɔ ɖoɖom.
Eye wo ame evea wonɔ nu ɖum. 9 Esi ŋutsua tso be yeadzo kple yeƒe ahiãvi kpakple yeƒe subɔvi la, toa, si nye ɖetugbuia fofo gblɔ nɛ be: “Kpɔ ɖa! Fiẽ ɖo vɔ. Meɖe kuku, tsi dɔ. Zã do vɔ. Tsi afi sia dɔ, eye nàdo dzidzɔ na ɖokuiwò.
Etsɔ la, miate ŋu afɔ ŋdi kanya adze mɔ ayi aƒe.” 10 Ke ŋutsua melɔ̃ be yeagatsi adɔ ake o, eya ta edze mɔ va ɖo keke Yebus, si nye Yerusalem ke.
Tedzitsu eve siwo wobla akpa na kple eƒe ahiãvi kpakple eƒe subɔvi la le eŋu. 11 Esi wogogo Yebus la, ɣe la yina to ɖo ge. Eya ta subɔvi la gblɔ na eƒe aƒetɔ be: “Míadze ɖe Yebusitɔwo ƒe du sia me atsi afi sia adɔ oa?”
12 Ke eƒe aƒetɔ gblɔ nɛ be: “Míadze ɖe ame tutɔ siwo menye Israel-viwo o la ƒe du aɖeke me o. Ke boŋ míayi ŋgɔ aɖo Gibea.”
13 Eye wògblɔ na eƒe subɔvi la be: “Na míadze agbagba aɖo teƒe siawo dometɔ ɖeka; míatsi Gibea alo Rama adɔ.”
14 Eya ta woyi mɔzɔzɔa dzi, eye ɣe nɔ to ɖom esi wogogo Benyamin viwo ƒe du si nye Gibea.
15 Eya ta wotɔ ɖe afi ma, eye woyi Gibea be yewoatsi adɔ.
Esi woge ɖe dua me la, wobɔbɔ nɔ dua ƒe ablɔ me, gake ame aɖeke mekplɔ wo yi eƒe me be woatsi adɔ o.
16 Mlɔeba la, ŋutsu tsitsi aɖe tso agble gbɔ le fiẽ me. Enye Efrayim tonuto la me tɔ, eye wòle Gibea ɣeyiɣi aɖee nye ema; gake dua me tɔwo nye Benyamin viwo.
17 Esi ŋutsu tsitsia fɔ kɔ dzi kpɔ mɔzɔlaa le dua ƒe ablɔ me la, ebiae be: “Afi ka yim nèle, eye afi kae nètso?”
18 Eɖo eŋu nɛ be: “Míetso Betlehem le Yuda yina Efrayim tonutoa ƒe nutotroewo me, eye afi mae metso.
Meva yi Betlehem le Yuda, eye metrɔ yina Yehowa ƒe aƒe la me, gake ame aɖeke meva kplɔm be madze ye gbɔ o.
19 Gbe kple nuɖuɖu li na míaƒe tedziawo, eye abolo kple wain hã li na nye kple nyɔnu la kple míaƒe subɔvi la.
Naneke mehiã mí o.” 20 Ke ŋutsu tsitsi la gblɔ be: “Ŋutifafa na wò! Makpɔ nu sia nu si hiã mi la gbɔ.
21 Ale wòkplɔe yi eƒe me, eye wòna nuɖuɖu tedziawo.
Eye woklɔ afɔ ɖu nu no nu. 22 Ke esi wonɔ dzidzɔ dom na wo ɖokuiwo la, dua me ŋutsu yakame aɖewo va ɖe to ɖe aƒea, wonɔ ʋɔa ƒom gbagbagba nɔ gbɔgblɔm na ŋutsu tsitsi si nye aƒea tɔ be: “Kplɔ ŋutsu si va aƒewò me la do goe, ne míadɔ kplii.”
23 Eye aƒea tɔ do yi ɖagblɔ na wo be: “Ao, nɔvinyewo, migawɔ nu vɔ̃ɖi sia o. Meɖe kuku gbɔnyee ŋutsu sia va dze.
Migawɔ ŋukpenanu sia o. 24 Vinyenyɔnu ɖetugbui leaƒe kple ŋutsu sia ƒe ahiãvie nye esi. Makplɔ wo ado goe vɛ na mi, ne miaɖi gbɔ wo, ne nenemae miedi.
Ðeko migawɔ ŋukpenanu sia ɖe ŋutsu sia ŋu o.” 25 Gake ŋutsuawo gbe toɖoɖoe. Eya ta ŋutsua lé eƒe ahiãvi la kplɔe do goe yi na wo le xexe. Wodɔ egbɔ, eye wowɔ funyafunyae zã blibo la katã va se ɖe esime ŋu ke. Le fɔŋli la, woɖe asi le eŋu.
26 Le ŋdi kanya la, nyɔnua va dze anyi ɖe ŋutsu si ƒe aƒe me eƒe aƒetɔ le la ƒe ʋɔtru nu, eye wòtsi afi ma va se ɖe esime xexea me kɔ.
27 Esi eƒe aƒetɔ fɔ ŋdi, eye wòʋu ʋɔtruawo do go be yeayi yeƒe mɔzɔzɔa dzi la, ekpɔ eƒe ahiãvi la wòtsra ɖe aƒe la ƒe mɔnu, eye eƒe asiwo le kpuia dzi.
28 Eye wògblɔ nɛ be: “Tso mídzo.” Ke meɖo eŋu o.
Eya ta ŋutsua kɔe ɖo tedzi la dzi, eye wòdze mɔ ɖo ta aƒe. 29 Esi wòva ɖo aƒe me la, etsɔ lãwuhɛ, eye wòfli eƒe ahiãvia ɖe eƒe ƒunuɖeƒewo ɖe akpa wuieve me eye wòɖo akpa ɖeka ɖe Israel-to ɖe sia ɖe.
30 Ame siwo katã kpɔe la gblɔ be: “Nu sia tɔgbi medzɔ kpɔ o, eye womekpɔ eteƒe kpɔ tso gbe si gbe Israel-viwo ʋu tso Egipte-nyigba dzi va se ɖe egbe sia o. Mibu eŋu, mide adaŋu, ne miagblɔ nu si míawɔ la na mí.”
20:1-48
20 Eya ta Israel-viwo katã tso Dan va se ɖe Beer-Seba kple Gilead-nyigba dzi va kpe ta ɖekae ɖe Yehowa ŋkume le Mizpa.
2 Eye dukɔ la ƒe tatɔwo kple Israel-toawo katã va tɔ ɖe Mawu ƒe amewo ƒe takpekpe la me le wo nɔƒewo, eye aʋawɔla afɔzɔla siwo ta yi la le akpe alafa ene.
3 Benyamin viwo se be Israel-viwo ho va Mizpa.
Eye Israel-viwo gblɔ be: “Migblɔe míse, aleke nu dziŋɔ sia dzɔe?”
4 Eye Lewitɔ si nye nyɔnu si wowu la srɔ̃ ɖo eŋu be: “Nye kple nye ahiãvi míeva Gibea, si nye Benyamin viwo ƒe du me, be míatsi adɔ.
5 Gibeatɔwo tso ɖe ŋunye, eye wova ɖe to ɖe aƒe si me menɔ la le zã me. Nyee woɖo be yewoawu hafi, ke wodɔ nye ahiãvi gbɔ wòku.
6 Eya ta mekɔ nye ahiãvi la ƒe kukua, eye meflii heɖo akpa aɖe ɖe Israel-nyigba la ƒe teƒe sia teƒe, elabena wowɔ ŋukpenanu kple vlodonu le Israel.
7 Azɔ mi Israel-viwo katã, migblɔ miaƒe susu, eye miaɖo aɖaŋu le afi sia.”
8 Eya ta ameawo katã tso kple tame ɖeka gblɔ be: “Mía dometɔ aɖeke mayi eƒe agbadɔ me alo atrɔ ayi eƒe me o.
9 Azɔ nu si míawɔ Gibea ye nye esi. Míadzidze nu, aho ɖe eŋu.
10 Míaɖe ŋutsu ewo le alafa me, ŋutsu alafa ɖeka le akpe ɖeka me, kple ŋutsu akpe ɖeka le akpe ewo me le Israel-toawo katã me, ne woayi aɖadi nuɖuɖu na aʋawɔlawo, ne woaho ɖe Gibea si nye Benyamin viwo ƒe du la ŋu, le ŋukpenanu si wowɔ le Israel la ta.”
11 Ale Israel ŋutsuwo katã ƒo ƒu, eye wobla ɖekae ɖe du la ŋu.
12 Eye Israel-toawo dɔ ame ɖo ɖe Benyamin-to la me tɔwo katã be: “Nu dziŋɔ kae nye esi wowɔ le mia dome?
13 Azɔ la, miɖe ŋutsu yakame siwo le Gibea la na ne míawu, ne míaɖe nu vɔ̃ɖi la ɖa le Israel.”
Ke Benyamin viwo gbe toɖoɖo wo nɔvi Israel-viwo.
14 Eye Benyamin viwo tso woƒe duwo me va ƒo ƒu ɖe Gibea be yewoakpe aʋa kple Israel-viwo.
15 Gbe ma gbe la, Benyamin viwo ƒo ŋutsu akpe blaeve vɔ ade siwo ta yi la nu ƒu tso woƒe duawo me hekpe ɖe Gibea ŋutsu tiatia alafa adre hã ŋu.
16 Aʋawɔla siawo dometɔ alafa adre nye miawɔla tiatiawo.
Ame siawo dometɔ ɖe sia ɖe tea ŋu daa akafo wòlɔa ɖakui ɖeka gɔ̃ hã, eye medaa dadagbo o.
17 Eye Israel ŋutsu siwo nu woƒo ƒu, siwo ta yi la, le akpe alafa ene, ke Benyamin ya mele eme o, eye wo dometɔ ɖe sia ɖe nye aʋawɔla bibi.
18 Woho yi Betel be yewoabia gbe Mawu.
Eye Israel-viwo bia be: “Mía dometɔ kae atre hoho ayi aɖawɔ aʋa kple Benyamin viwo?” Yehowa ɖo eŋu be: “Yuda netre hoho.”
19 Ale Israel-viwo fɔ ŋdi va ƒu asaɖa anyi ɖe Gibea ŋu.
20 Eye Israel ŋutsuwo ho yi aʋa wɔ ge kple Benyamin; Israel ŋutsuawo le aʋalɔgowo me va dze aʋa ɖe wo ŋu le Gibea.
21 Eye Benyamin viwo do tso Gibea va wu Israel ŋutsu akpe blaeve vɔ eve gbe ma gbe.
22 Ke dzi ganɔ Israel ƒe aʋawɔlawo ƒo, eye wogadze aʋa ɖe afi si wodze aʋa ɖo le ŋkeke gbãtɔ dzi la.
23 Eye Israel-viwo yi ɖafa avi le Yehowa ŋkume va se ɖe fiẽ, eye wobia gbe Yehowa be: “Mígaho aʋa ɖe mía nɔvi Benyamin viwo ŋu akea?” Yehowa ɖo eŋu be: “Miho ɖe wo ŋu.”
24 Eya ta Israel-viwo te tu Benyamin viwo le ŋkeke evelia dzi.
25 Ke Benyamin do tso Gibea va kpe wo le ŋkeke evelia dzi, eye wògawu ŋutsu akpe wuienyi bubu siwo katã ta yi la le Israel-viwo dome.
26 Eye Israel-viwo katã yi Betel. Wofa avi hebɔbɔ nɔ afi ma le Yehowa ŋkume, wotsi nu dɔ gbe ma gbe va se ɖe fiẽ, eye wosa numevɔwo kple ŋutifafavɔwo le Yehowa ŋkume.
27 Emegbe Israel-viwo bia gbe Yehowa, elabena Mawu vavã la ƒe nubablaɖaka la le afi ma le ŋkeke mawo me.
28 Ke Finehas, Eleazar vi, Aron vi, subɔna le aɖaka la ŋgɔ le ŋkeke mawo me. Wobia be: “Mígaho ɖe mía nɔvi Benyamin viwo ŋu akea, alo mítasia?” Yehowa ɖo eŋu be: “Miyi, elabena etsɔ la, matsɔ wo ade asi na mi.”
29 Eye Israel na amewo de xa ɖe Gibea ŋu godoo va kpe.
30 Israel-viwo ho ɖe Benyamin viwo ŋu le ŋkeke etɔ̃a gbe, eye wodze aʋa ɖe Gibea ŋu abe tsã ene.
31 Esi Benyamin viwo do go yi be yewoaɖakpe kple aʋawɔlawo la, woble wo yi adzɔge tso dua gbɔ. Eye abe ale si wowɔ tsã ene la, wogadze wo dzi hewu ameawo dometɔ aɖewo le mɔ gã si ɖo ta Betel kple esi ɖo ta Gibea la dzi, Israel ŋutsu siwo ade blaetɔ̃ ku ɖe gbea dzi.
32 Eya ta Benyamin viwo gblɔ be: “Míegale wo sim le mía ŋgɔ abe tsã ene.” Ke Israel-viwo ya gblɔ be: “Míasi le wo nu, eye míable wo ayi adzɔge tso dua gbɔ ayi mɔ gãwo dzi.”
33 Israel ŋutsuwo katã tso le wo nɔƒewo va dze aʋa ɖe Baal-Tamar, ɣemaɣi la Israel ŋutsu siwo de xa ɖi ya do tso wo nɔƒewo le Gibea nutoa me.
34 Ale ŋutsu tiatia akpe ewo tso Israel blibo la va Gibea ŋgɔ, eye aʋa la nu sẽ ŋutɔ.
Ke Benyamin viwo menya be vɔ̃ gogo yewo o.
35 Yehowa si Benyamin le Israel ŋgɔ, eye Israel-viwo wu Benyamin ŋutsu akpe blaeve vɔ atɔ̃ alafa ɖeka, siwo katã ta yi gbe ma gbe.
36 Gake Benyamin viwo susui be yewoaɖu Israel ŋutsuwo dzi esi wosi le Benyamin nu, gake ɖe wosi le wo nu elabena woɖo ŋu ɖe ame siwo de xa ɖe Gibea ŋu la ŋu.
37 Ke xadelawo wɔ kaba ho ɖo ta Gibea.
Wokaka ɖe dua me, eye wowu dua me nɔlawo katã kple yi.
38 Ke Israel ŋutsuwo ɖo gbe ɖi kple xadelawo be woana dzudzɔ nade dzi le dua me wòanye dzesi na yewo.
39 Esi Israel-viwo si le aʋaa nu la, Benyamin ŋutsuwo dze wo dzi wu ame siwo anɔ blaetɔ̃ le Israel ŋutsuwo dome, eye wogblɔ be: “Edze ƒãa be míegale wo dzi ɖum abe ale si wònɔ le aʋa kemɛa me ene.”
40 Gake dzudzɔ babla de dzi le dua me wònye dzesi na wo. Eye esi Benyamin ŋutsuwo trɔ kpɔ megbe la, wokpɔ du bliboa katã le bibim eye dzudzɔ de dzi kɔtɔɔ.
41 Azɔ Israel ŋutsuwo trɔ ɖe wo ŋu, eye dzidzi ƒo Benyamin ŋutsuwo, elabena wokpɔe be vɔ̃ tu yewo.
42 Ale wosi le Israel ŋutsuwo nu ɖo ta gbedzi, ke aʋa la yɔ wo ɖe nu, eye ame siwo do tso dua me la va kpe ɖe wo nɔviwo ŋu wowu wo.
43 Woɖe to ɖe Benyamin viwo, wonya wo ɖe nu megbemakpɔmakpɔe.
44 Mlɔeba Benyamin ŋutsu akpe wuienyi tsi aʋa, wo katã wonye aʋakalẽtɔwo.
45 Benyamin viwo trɔ hesi ɖo ta gbedzi yi Rimon-gakpe la gbɔ, eye Israel-viwo wu wo dometɔ akpe atɔ̃ le mɔ gãwo dzi, eye wonya wo ɖe nu va se ɖe keke Gidom ke; eye wogawu ŋutsu akpe eve kpee.
46 Benyamin vi siwo katã tsi aʋa gbe ma gbe la le ame akpe blaeve vɔ atɔ̃, wo katã wonye aʋakalẽtɔ siwo ta yi.
47 Ke ŋutsu alafa ade trɔ hesi yi gbedzi yi Rimon-gakpe la gbɔ, eye wonɔ Rimon-gakpe la dzi ɣleti ene.
48 Israel ŋutsuwo trɔ ɖe Benyamin viwo ŋu, eye wowu duawo me nɔlawo kple yi, amegbetɔwo kple lãwo siaa, nu sia nu si kpɔtɔ le dua me ko. Azɔ hã, wotɔ dzo du siwo katã wokpɔ le afi siwo woto la.
21 Azɔ Israel ŋutsuwo ka atam le Mizpa be: “Mía dometɔ aɖeke matsɔ vianyɔnu ana Benyamin ŋutsu wòaɖe o.”
2 Eya ta dukɔ la va Betel, eye wobɔbɔ nɔ afi ma le Mawu vavã la ŋkume va se ɖe fiẽ, eye wodo ɣli hefa avi sesĩe.
3 Eye wonɔ gbɔgblɔm be: “Oo Yehowa, Israel ƒe Mawu, nu ka ŋuti nu sia dzɔ le Israel? Nu ka tae to ɖeka bu egbea le Israel?”
4 Le ŋufɔke la, dukɔ la fɔ ŋdi kanya, eye woɖi vɔsamlekpui ɖe afi ma be woasa numevɔwo kple ŋutifafavɔwo.
5 Eye Israel-viwo gblɔ be: “Ame kae le Israel-toawo katã dome si meva kpe ta ɖe Yehowa ŋkume o?” elabena woka atam vevie be woawu ame sia ame si mava Yehowa gbɔ le Mizpa o la godoo.
6 Israel-viwo xa nu le nu si dzɔ ɖe wo nɔvi Benyamin viwo dzi la ta. Wogblɔ be: “To ɖeka tsrɔ̃ ɖa le Israel egbea.
7 Aleke míawɔ akpɔ nyɔnu na ame siwo susɔ la, elabe míeka atam le Yehowa ŋkume be míatsɔ mía vinyɔnu aɖeke ana wo woaɖe o?”
8 Wobia be: “Israel-toawo dometɔ kae meva Yehowa gbɔ le Mizpa o?” Eva eme be ame aɖeke metso Yabes-Gilead va asaɖa la me, afi si ha la le o.
9 Esi woxlẽ dukɔa la, wokpɔ be Yabes-Gileadtɔ aɖeke mele afi ma o!
10 Eya ta ha la dɔ ame akpe wuieve le aʋakalẽtɔ sesẽwo dome ɖe afi ma. Woɖe gbe na wo be: “Miheyi ɖawu Yabes-Gilead nɔlawo kple yi, nyɔnuwo kple ɖeviwo gɔ̃ hã.
11 Nu si miawɔe nye esi: Mitsrɔ̃ ŋutsu sia ŋutsu kple nyɔnu siwo katã dɔ ŋutsu gbɔ kpɔ la gbidigbidi.”
12 Ke wokpɔ nyɔnuvi alafa ene siwo nye ɖetugbui leaƒewo, siwo medɔ ŋutsu gbɔ kpɔ o la, le Yabes-Gileadtɔwo dome. Eye wokplɔ wo va asaɖa la me le Silo, le Kanaan-nyigba dzi.
13 Eye ha blibo la dɔ ame ɖo ɖe Benyamin vi siwo le Rimon-gakpea dzi, eye wodo ŋugbe na wo be yewoawɔ ŋutifafa kpli wo.
14 Eya ta Benyamin viwo trɔ gbɔ ɣemaɣi. Eye wotsɔ nyɔnu siwo woxɔ ɖe agbe le Yabes-Gilead nyɔnuwo dome la na wo, ke womede wo nu o.
15 Eye dukɔ la xa nu le nu si dzɔ ɖe Benyamin dzi la ta, elabena Yehowa de mama Israel-toawo dome.
16 Eye ha la ƒe ametsitsiwo gblɔ be: “Aleke míawɔ akpɔ nyɔnu na ŋutsu siwo susɔ la esi wotsrɔ̃ nyɔnuwo katã le Benyamin?”
17 Woɖo eŋu be: “Ele be domenyinu nasu Benyamin ƒe agbetsilawo si, ne to ɖeka nu nagayi le Israel dome o.
18 Gake míate ŋu atsɔ mía vinyɔnuwo ana wo o, elabena Israel-viwo ka atam be: ‘Aɖi ame si ana nyɔnu Benyamin la ŋu.’”
19 Eye wogblɔ be: “Kpɔ ɖa! Woɖua Yehowa ƒe ŋkekenyui ƒe sia ƒe le Silo, le Betel ƒe dziehe, le mɔ gã si tso Betel yi Sekem la ƒe ɣedzeƒe, le Lebona ƒe anyiehe.”
20 Eya ta wogblɔ na Benyamin viwo be: “Miyi ɖade xa ɖe waingbleawo me.
21 Ne miekpɔ Silo ɖetugbuiwo do va be yewoado to aɖu ɣe la, ekema miawo hã miado tso waingbleawo me ava, eye mia dometɔ ɖe sia ɖe nalé Silo ɖetugbui ɖeka wòazu srɔ̃a, eye miatrɔ ayi Benyamin-nyigba dzi.
22 Ne wo fofowo alo wo nɔviŋutsuwo he nya ɖe mía ŋu la, ekema míawo hã míagblɔ na wo be: ‘Mive mía nu le wo ta, elabena míekpɔ nyɔnu lé le aʋa na ŋutsuawo dometɔ ɖe sia ɖe wòzu srɔ̃a o, eye miate ŋu atsɔ nyɔnu na wo woaɖe evɔ miaɖi fɔ o.’”
23 Ale Benyamin viwo wɔe nenema pɛpɛpɛ, eye wo dometɔ ɖe sia ɖe lé nyɔnu ɖeka le nyɔnu siwo le ɣe ɖum la dome dzoe wòzu srɔ̃a. Emegbe wogbugbɔ yi woƒe anyigba si dome wonyi la dzi, eye wogbugbɔ duawo tso henɔ wo me.
24 Israel-viwo kaka le afi ma ɣemaɣi, eye ame sia ame yi to si me wòtso kple eƒe ƒome gbɔ, wo dometɔ ɖe sia ɖe dzo le afi ma yi anyigba si dome wònyi la dzi.
25 Ɣemaɣi la, fia aɖeke menɔ Israel o. Ame sia ame wɔa nu si sɔ le eya ŋutɔ ŋkume.
Rut
1:1-22
1 Le ʋɔnudrɔ̃lawo ƒe ŋkekeawo me la, dɔ to le anyigba la dzi; eye ŋutsu aɖe kple srɔ̃a kpakple viaŋutsu eve ʋu le Betlehem le Yuda be yewoayi aɖanɔ Moab-nyigba dzi.
2 Ŋutsua ŋkɔe nye Elimelek, eye srɔ̃a ŋkɔe nye Naomi, viaŋutsu eveawo ŋkɔwoe nye Mahlon kple Kilion.
Wonye Efratatɔwo tso Betlehem le Yuda.
3 Le ɣeyiɣi aɖe megbe la, Naomi srɔ̃ Elimelek ku, eye eya kple viaŋutsu eveawo koe susɔ.
4 Emegbe ŋutsuawo ɖe Moab-nyɔnuwo; ɖeka ŋkɔe nye Orpa, eye evelia ŋkɔe nye Rut.
Wonɔ afi ma anɔ ƒe ewo.
5 Ke viaŋutsu eveawo, Mahlon kple Kilion, hã va ku, ale be Naomi koe kpɔtɔ, srɔ̃a kple via eveawo ku hegblẽe ɖi.
6 Eya ta eya kple lɔ̃xoyɔviawo gbugbɔ tso Moab-nyigba dzi, elabena ese le Moab-nyigba dzi be Yehowa trɔ susu ɖe eƒe amewo ŋu hena nuɖuɖu wo.
7 Ale wòʋu tso afi si eya kple lɔ̃xoyɔvi eveawo nɔ la. Esi wole mɔ dzi yina Yuda-nyigba dzi la,
8 Naomi gblɔ na lɔ̃xoyɔvi eveawo be: “Mitrɔ, eye mia dometɔ ɖe sia ɖe neyi dadaa ƒe me. Yehowa neve mia nu, abe ale si mieve mia srɔ̃ siwo ku kple nye hã nunye ene.
9 Yehowa nena mia dometɔ ɖe sia ɖe nakpɔ dzidzeme le srɔ̃a ƒe me.”
Eye wògbugbɔ nu na wo, eye wolé avi me.
10 Eye wonɔ gbɔgblɔm nɛ be: “Ao, ke boŋ míatrɔ kpli wò ayi wò dukɔ gbɔ.”
11 Ke Naomi gblɔ be: “Vinyewo, migbugbɔ! Nu ka tae miayi kplim? Ðe magate ŋu adzi ŋutsuvi siwo ava ɖe mia?
12 Vinyewo, migbugbɔ. Miyi elabena metsi akpa be maɖe srɔ̃.
Nenye be mɔkpɔkpɔ li be maɖe srɔ̃ zã sia me, eye madzi viŋutsuviwo hã la,
13 ɖe mianɔ anyi anɔ lalam va se ɖe esime woatsia? Woawo tae mianɔ anyi srɔ̃maɖemaɖeea?
Kpao, vinyewo, elabena mia tɔ koe le veyem ŋutɔ, be Yehowa do eƒe asi ɖe gbɔnye.”
14 Eye wogafa avi sesĩe ɖe edzi, emegbe Orpa gbugbɔ nu na lɔ̃xoa hetrɔ dzo.
Ke Rut ya ku ɖe eŋu. 15 Eya ta Naomi gblɔ be: “Kpɔ ɖa! Srɔ̃wòɖia srɔ̃ ahosia trɔ yi eƒe dukɔ kple eƒe mawuwo gbɔ.
16 Ke Rut gblɔ nɛ be: “Mègaƒoe ɖe nunye be magblẽ wò ɖi agbugbɔ le yowòme o; elabena afi si nàyi la, afi mae mayi, eye afi si nàtsi adɔ la, afi mae matsi adɔ.
Wò dukɔ anye nye dukɔ, eye wò Mawu anye nye Mawu.
17 Afi si nàku ɖo la, afi mae maku ɖo, eye afi mae woaɖim ɖo.
Yehowa nefiam, ne wòagafiam ɖe edzi, ne menye ku koe aklã nye kpli wò dome o fĩi!”
18 Esi Naomi kpɔ be Rut ɖoe kplikpaa be yeayi kpli ye la, edzudzɔ eƒoƒo ɖe enu.
19 Eye wo ame evea woyi woƒe mɔzɔzɔa dzi va se ɖe esime woɖo Betlehem.
Esi wova ɖo Betlehem teti ko la, du blibo la ƒo zi ɖe wo ŋu, eye nyɔnuawo nɔ biabiam be: “Naomi ye nye esia?”
20 Ke egblɔna na nyɔnuawo be: “Migayɔm be Naomi o.
Miyɔm be Mara, elabena Ŋusẽkatãtɔ la na nye agbenɔnɔ zu veve sɔŋ. 21 Nu nɔ asinye fũu hafi meyi, ke asi ƒuƒlue Yehowa na metrɔ gbɔe.
Nu ka tae miayɔm be Naomi, evɔ Yehowa tso ɖe ŋunye, eye Ŋusẽkatãtɔ la na vɔ̃ dzɔ ɖe dzinye?” 22 Aleae Naomi trɔ gbɔ kple lɔ̃xoyɔvia Rut, Moab-nyɔnu la, tso Moab-nyigba dzi.
2 Ke Naomi srɔ̃ ƒe ƒometɔ aɖe li, si nye kesinɔtɔ gã aɖe; eŋkɔe nye Boaz, eye wòtso Elimelek ƒe ƒomea me.
2 Rut, Moab-nyɔnu la, gblɔ na Naomi be: “Meɖe kuku, na mayi agble me aɖafɔ nuku siwo tsi anyigba, le ame sia ame si ave nunye la yome.”
Eye Naomi gblɔ nɛ be: “Heyi, vinye.” 3 Ale wòdzo yi agble aɖe me ɖale nuku siwo tsi anyi la fɔm le nuŋelawo yome. Eva eme be agble si me wòyi nye Elimelek ƒe ƒometɔ Boaz tɔ.
4 Ɣemaɣi tututue Boaz tso Betlehem va, eye wògblɔ na nuŋelaawo be: “Yehowa nenɔ kpli mi.” Eye woɖo eŋu nɛ be: “Yehowa neyra wò.”
5 Eye Boaz bia ɖekakpui si wòɖo nuŋelawo nu la be: “Ame ka ƒe ɖetugbuie nye ema?”
6 Ðekakpui si wòɖo nuŋelawo nu la ɖo eŋu nɛ be: “Ðetugbui la nye Moab-nyɔnu si gbɔ kple Naomi tso Moab-nyigba dzi.
7 Eva biam be: ‘Meɖe kuku, mate ŋu afɔ nuku siwo dzɔ ɖe anyigba le nuŋelaawo yomea?’ Tso ŋdi esi wòva la, eƒe afɔwo dzi ko wòle va se ɖe fifia, eye ɖeko wòyi ɖanɔ anyi ɖe agbadɔa te be yeagbɔ ɖe eme vie koe nye ema.”
8 Eye Boaz gblɔ na Rut be: “Vinyenyɔnu, ɖo tom. Mègayi ɖafɔ nuku le agble bubu me o, eye mègadzo le teƒe sia o, nɔ nye ɖetugbuiawo ŋu.
9 Wò ŋku nenɔ agble si me woaŋe nu le la ŋu, eye nàyi kpli wo. Elabena mede se na ɖekakpuiawo be woagaka asi ŋuwò o. Ne tsikɔ le wuwòm la, yi tsizeawo gbɔ nàno tsi si ɖekakpuiawo du la ƒe ɖe.”
10 Eye wòdze klo tsyɔ mo anyi gblɔ nɛ be: “Aleke wɔ nève nunye, eye nèbu ŋunye ale, evɔ wònye amedzroe menye hafi?”
11 Boaz ɖo eŋu nɛ be: “Wogblɔ nu siwo katã nèwɔ na lɔ̃xowò le srɔ̃wò ƒe ku megbe la kple ale si nègblẽ fofowò kple dawò kpakple wò ƒometɔwo ƒe anyigba ɖi heva dukɔ aɖe si mènya tsã o me la nam tsitotsito.
12 Yehowa neɖo nu si nèwɔ teƒe na wò, eye fetu blibo natso Yehowa, Israel ƒe Mawu, ame si ƒe aʋala te nèva be ɖo la, gbɔ na wò.”
13 Eye wògblɔ be: “Nye aƒetɔ neve nunye ɖaa, elabena èfa akɔ nam, eye nèƒo nu wòde dzi ƒo na wò dɔlanyɔnu, evɔ nyemenye wò kosiviwo dometɔ aɖeke o hafi.”
14 Eye Boaz gblɔ nɛ le nuɖuɣi be: “Te va afii nàɖu aboloa ƒe ɖe, eye nàtsɔe atɔ wain tsitsi la me.” Ale wòbɔbɔ nɔ nuŋelaawo xa. Eye wòtsɔ nuku tɔtɔe la ƒe ɖe nɛ wòɖu, ale be wòɖi ƒo, eye ɖe gasusɔ.
15 Esi wòtso be yeayi nukua fɔfɔ dzi la, Boaz de se na eƒe ɖekakpuiawo be: “Mina wòafɔ nuku siwo tsi anyi, eye migaɖe fu nɛ o.
16 Milũ ɖewo le bablawo hã me da ɖi wòafɔ, eye migabia nya aɖekee o.”
17 Eyi nukuawo fɔfɔ dzi le agblea me va se ɖe fiẽ. Esi wòƒo nuku siwo wòfɔ la, anɔ ƒo efa ɖeka.
18 Etsɔe va dua me, eye lɔ̃xoa kpɔ nu si wòfɔ la.
Emegbe Rut ɖe nu si wòɖu susɔ la ɖe go hetsɔe nɛ.
19 Eye lɔ̃xoa biae be: “Afi kae nèfɔ nuku le egbea, eye afi kae nèwɔ dɔ le? Woayra ame si bu ŋuwò alea la.”
Ale wògblɔ ame si ƒe agble me wòwɔ dɔ le la na lɔ̃xoa; eye wògagblɔ be: “Ŋutsu si ƒe agble me mewɔ dɔ le egbea ŋkɔe nye Boaz.”
20 Naomi gblɔ na lɔ̃xoyɔvia be: “Yehowa, ame si medzudzɔ agbagbeawo kple kukuawo nuveve o la, nayrae.”
Eye Naomi gagblɔ nɛ be: “Míaƒe ƒometɔe ŋutsu la nye. Enye ame siwo agbugbɔ mí aƒle la dometɔ ɖeka.”
21 Eye Rut, Moab-nyɔnu la, gblɔ be: “Egblɔ nam hã be: ‘Nɔ nye ɖekakpuiawo ŋu, va se ɖe esime wowu nye nuŋeŋe blibo la katã nu.’”
22 Naomi gblɔ na lɔ̃xoyɔvia Rut be: “Vinye, enyo be nàyi kple eƒe ɖetugbuiawo, wu be nàyi ame bubu ƒe agble me ne woaɖe fu na wò.”
23 Ale wònɔ Boaz ƒe ɖetugbuiawo ŋu, eye wòfɔ nuku va se ɖe esime ƒoŋeɣi kple luŋeɣi siaa wu enu. Eye wònɔ lɔ̃xoa gbɔ.
3 Eyome lɔ̃xoa Naomi gblɔ nɛ be: “Vinye, ɖe nyemadi gbɔɖemeƒe na wò, ne eme nanyo na wò oa?
2 Míaƒe ƒometɔe Boaz, ame si ƒe ɖetugbuiwo ŋu nènɔ la nye.
Ele ƒo gbɔ ge le nukuƒoƒe zã sia.
3 Eya ta le tsi nàsi ami ʋeʋĩ, eye nàdo wò awuwo ne nàyi nukuƒoƒe la. Mègana ŋutsua nanya be nèva o, va se ɖe esime wòɖu nu no nu vɔ.
4 Ne eyi ɖamlɔ anyi la, lé ŋku ɖe teƒe si wòmlɔ la ŋu, eye nàyi aklo avɔ le eƒe afɔnu ne nàmlɔ afi ma. Ekema agblɔ nu si nàwɔ la na wò.”
5 Eɖo eŋu nɛ be: “Nu siwo katã nègblɔ nam la, mawɔe.”
6 Ale wòyi nukuƒoƒe la hewɔ abe ale si tututu lɔ̃xoa gblɔ nɛ ene.
7 Ɣemaɣi Boaz ɖu nu, no nu, eye eƒe dzi kpɔ dzidzɔ. Emegbe eyi ɖamlɔ anyi ɖe nuku siwo woli kɔ ɖi la ƒe mlɔenu.
Azɔ Rut wɔ dzaa va klo nu le eƒe afɔnu hemlɔ anyi. 8 Eye le zãtiƒe la, ŋutsu la dzo nyanyanya.
Ebi kɔ, eye wòkpɔ nyɔnu aɖe mlɔ anyi ɖe eƒe afɔnu. 9 Eye wòbiae be: “Wò ame kae?” Eɖo eŋu be: “Nye Rut, wò dɔlanyɔnue.
Keke wò avɔ ɖe wò dɔlanyɔnu la dzi, elabena mía gbugbɔƒlelawo dometɔ ɖekae nènye.” 10 Eye wògblɔ be: “Yehowa neyra wò, vinye.
Èɖe wò lɔlɔ̃ vavã fia fifia wu tsã, elabena mèdze ɖekakpuiwo, woɖanye ame tsɛwo alo kesinɔtɔwo o, yome o. 11 Eya ta vinye, mègavɔ̃ o.
12 Togbɔ be nyateƒee wònye be mia gbugbɔƒlelawo dometɔ ɖekae menye hã la, mia gbugbɔƒlela aɖe li, si do ƒome kpli mi wum.
13 Tsi afi sia dɔ, eye ne ŋu ke wòbe yeagbugbɔ wò aƒle la, enyo!
Negbugbɔ wò ƒle faa.
Wò ya mlɔ afii va se ɖe ŋdi.” 14 Ale wòmlɔ eƒe afɔnu va se ɖe ŋdi, eye wòfɔ hafi xexea me kɔ woayi ame kpɔ ge adze sii.
Eye wògblɔ nɛ be: “Mègana ame aɖeke nanya be nyɔnu aɖe va nukuƒoƒe la o.” 15 Egagblɔ nɛ be: “Tsɔ taɖedzi si le ŋuwò la vɛ, eye nàkeke eme.”
Ale wòkeke eme, eye wòdzidze ƒo dzidzenu ade ɖe eme hedroe nɛ, emegbe ŋutsu la yi dua me. 16 Esi Rut trɔ yi lɔ̃xoa gbɔ la, ebiae be: “Vinye, aleke nèdee?”
17 Rut gblɔ kpee be: “Ƒo dzidzenu ade siae wòtsɔ nam, eye wògblɔ nam be: ‘Mègayi lɔ̃xowò gbɔ asi ƒuƒlu o.’”
18 Eye wògblɔ be: “Vinye, nɔ anyi ɖe afi sia, ne nàkpɔ ale si nya la ava yii, elabena ŋutsua maɖe dzi ɖi o, va se ɖe esime wòkpɔ nya la gbɔ wu enu egbea hafi.”
4 Azɔ Boaz yi dugbo la nu hebɔbɔ nɔ afi ma. Eye kpɔ ɖa, gbugbɔƒlela si ƒe nya Boaz gblɔ la va yina. Eye Boaz gblɔ be: “Asimasi, va bɔbɔ nɔ afii.” Ale wòyi ɖanɔ anyi.
2 Eyome Boaz ɖe ŋutsu ewo tso dumemetsitsiawo dome gblɔ be: “Mibɔbɔ nɔ afii.”
Ale wobɔbɔ nɔ anyi. 3 Eye Boaz gblɔ na gbugbɔƒlela la be: “Naomi, ame si gbɔ tso Moab-nyigba dzi la, le mía nɔvi Elimelek ƒe agble la dzram.
4 Eya ta mebu be ele be mana nànya ale be, ‘Nàxɔe aƒle le nye dukɔ la me tɔwo kple eƒe ametsitsiwo ŋkume. Ne àgbugbɔe aƒle la, gbugbɔe ƒle.
Gake ne màgbugbɔe aƒle o la, gblɔe nam ne manya, elabena wòe wòle be nàgbugbɔe aƒle, eye nyee gakplɔ wò ɖo.’”
Eɖo eŋu be: “Melɔ̃ be magbugbɔe aƒle.”
5 Eye Boaz gblɔ be: “Gbe si gbe nàƒle agblea le Naomi si la, àxɔ Rut, Moab-nyɔnu la, ame si srɔ̃ ku, hã aƒle, ne nàna ŋutsu si ku la ƒe ŋkɔ nanɔ eƒe domenyinu la ŋu.”
6 Ke gbugbɔƒlela la gblɔ be: “Nyemate ŋu agbugbɔe aƒle o, ne nye ŋutɔ nye domenyinu dome nagagblẽ o. Mena mɔ wò be nàgbugbɔe aƒle, elabena nyemate ŋu agbugbɔe aƒle o.”
7 Le blemaɣeyiɣiwo me la, enye kɔnu le Israel be ne ame aɖe agbugbɔ nane aƒle alo aɖɔli nane eye wòdi be kpeɖodzi nanɔ eŋu la, ele be amea naɖe eƒe afɔkpa atsɔ ana ame si le nua xɔm la, eye esia nyea kpeɖoɖo nu dzi le Israel.
8 Eya ta esi gbugbɔƒlela la gblɔ na Boaz be, “Xɔe ƒle” la, gbugbɔƒlela la ɖe eya ŋutɔ ƒe afɔkpa.
9 Eye Boaz gblɔ na ametsitsiawo kple dua me tɔwo katã be: “Miawoe nye ɖasefowo egbea be, mexɔ Elimelek ƒe nuwo katã kpakple Kilion kple Mahlon ƒe nuwo katã ƒle le Naomi si.
10 Mexɔ Moab-nyɔnu Rut, Mahlon srɔ̃ la, hã wòzu srɔ̃nye, ne mana srɔ̃a si ku la ƒe ŋkɔ nanɔ eƒe domenyinu la ŋu, ale be srɔ̃a kukua ƒe ŋkɔ nagabu le nɔviawo dome kple wo dedu me o.
Miawoe nye ɖasefowo egbea.” 11 Ale ame siwo katã le dugbo la nu kple ametsitsiawo gblɔ be: “Míawoe nye ɖasefowo! Yehowa nena nyɔnu si gbɔna aƒewò me la nanɔ abe Rahel kple Lea ene, nyɔnu eve siwo tsò Israel ƒe aƒe la. Nu nedze edzi na wò le Efrata, eye nàwɔ ŋkɔ nyui na ɖokuiwò le Betlehem.
12 Vi siwo Yehowa ana ɖetugbui sia nadzi na wò la, nana wò aƒe nanɔ abe Perez, ame si Tamar dzi na Yuda la, tɔ ene.”
13 Ale Boaz ɖe Rut wòzu srɔ̃a. Edɔ kplii, eye Yehowa na wòfɔ fu dzi ŋutsuvi.
14 Eye nyɔnuwo gblɔ na Naomi be: “Woakafu Yehowa, ame si mete gbugbɔƒlela wò egbea o. Woaɖe gbeƒã eƒe ŋkɔ le Israel!
15 Eyae zu ame si gbugbɔ wò agbe ɖo te, kple ame si akpɔ dziwò le wò nyagãkuku me, elabena lɔ̃xoyɔviwò si lɔ̃ wò ŋutɔ, si nyo na wò wu viŋutsu adre, ye dzii.”
16 Eye Naomi kɔ ɖevi la ɖe akɔ, eye wòkpɔ edzi.
17 Eye nyɔnu aƒelikawo na ŋkɔe. Wogblɔ be, “Wodzi ŋutsuvi na Naomi,” eye woyɔe be Obed. Eyae dzi Isai, David fofo.
18 Perez ƒe dzidzimeviwoe nye esi: Perez dzi Hezron;
19 Hezron dzi Ram; Ram dzi Aminadab;
20 Aminadab dzi Nahason; Nahason dzi Salmon;
21 Salmon dzi Boaz; Boaz dzi Obed;
22 Obed dzi Isai; eye Isai dzi David.
1 Samuel
1:1-28
1 Ŋutsu aɖe tso Ramatayim-Zofim le Efrayim tonuto la me, eŋkɔe nye Elkana, enye Yeroham vi, Elihu vi, Tohu vi, Zuf vi, eye wònye Efrayimtɔ.
2 Srɔ̃ eve nɔ esi; ɖeka ŋkɔe nye Hana, eye evelia ŋkɔe nye Penina. Penina dzi vi, ke Hana ya medzi vi aɖeke o.
3 Ŋutsu sia tsoa wo de ƒe sia ƒe yina ɖadea ta agu hesaa vɔ na aʋakɔwo ƒe Yehowa, le Silo. Afi mae Eli vi eveawo, Hofni kple Finehas, nye nunɔlawo na Yehowa le.
4 Gbe ɖeka esi Elkana sa vɔ la, ena vɔsalã la ƒe akpa aɖewo srɔ̃a Penina kple viaŋutsuwo kpakple vianyɔnuwo katã,
5 ke ena akpa tɔxɛ aɖe Hana ya, elabena Hana ye wòlɔ̃ wu; gake Yehowa mena wòdzi vi o.
6 Gawu la, atsusia ɖea alɔme le eŋu atraɖii tsɔ nɔa dziku dom nɛ, le esi Yehowa mena wòdzi vi o ta.
7 Aleae wòwɔna ƒe sia ƒe, ne Hana yi Yehowa ƒe aƒea me la, atsusia ɖea alɔme le eŋu ale gbegbe be Hana nɔa avi dzi hegbea nuɖuɖu.
8 Ke srɔ̃a Elkana bianɛ be: “Hana, nu ka ta nèle avi fam, nu ka ŋuti nègbe nuɖuɖu, eye nu ka ŋuti nèle nu xam vevie alea?
Ðe nyemenyo na wò wu viŋutsu ewo oa?” 9 Esi woɖu nu eye wono nu vɔ le Silo la, Hana tso; ɣemaɣi la nunɔla Eli nɔ anyi ɖe zikpui dzi le Yehowa ƒe gbedoxɔ la ƒe ʋɔtru nu.
10 Eye Hana nɔ nu xam vevie, eye wòde asi gbedodoɖa me na Yehowa hele avi fam hehehe.
11 Eye wòɖe adzɔgbe sia be: “Oo aʋakɔwo ƒe Yehowa, ne èkpɔ wò dɔlanyɔnu la ƒe fukpekpe ɖa, eye nèɖo ŋku dzinye, mèŋlɔ wò dɔlanyɔnu be o, eye nèna ŋutsuvi wò dɔlanyɔnu la, ekema matsɔe ana Yehowa le eƒe agbemeŋkekewo katã me, eye talũhɛ aɖeke made ta ŋu nɛ o.”
12 Esi wòle gbe dom ɖa eteƒe didi le Yehowa ŋkume la, Eli nɔ ŋku lém ɖe eƒe nu ŋu.
13 Hana le nu ƒom le dzi me, eƒe nuyiwo koe nɔ ʋaʋãm butubutu, ke eƒe gbe mele ɖiɖim o.
Eya ta Eli ya bu be ahae wòmu. 14 Eli biae be: “Ɣekaɣie nàmu aha ase ɖo?
Dzudzɔ ahanono dzro.”
15 Eye Hana ɖo eŋu nɛ be: “Gbeɖe, nye aƒetɔ! Nyɔnu si dzi nu te ɖo vevie menye; nyemeno wain alo aha muame aɖeke o, ke boŋ nye luʋɔe metrɔ ƒo ɖe Yehowa ŋkume.
16 Mègabu wò dɔlanyɔnu yakamee o, elabena nye dzimaɖitsitsi kple nye vevesese gbogboawo ŋue mele nu ƒom le va se ɖe fifia.”
17 Eli gblɔ nɛ be: “Heyi le ŋutifafa me, eye Israel ƒe Mawu la nawɔ nu si nèbiae la na wò.”
18 Eɖo eŋu be: “Ne ève wò dɔlanyɔnu la nu ko.”
Eye nyɔnua lé eƒe mɔ heyi ɖaɖu nu, eye megaɖo nublanuimo azɔ o.
19 Emegbe wofɔ ŋdi kanya yi ɖade ta agu le Yehowa ŋkume, eye wotrɔ yi aƒe le Rama.
Eye Elkana dɔ kple srɔ̃a Hana, eye Yehowa trɔ susu ɖe eŋu.
20 Ale le ƒea me la, Hana fɔ fu dzi ŋutsuvi, eye wòna ŋkɔe be Samuel, elabena egblɔ be, “Yehowa si mee mebiae le.”
21 Le ɣeyiɣi aɖe megbe la, Elkana kple eƒe aƒe blibo la yi be wòasa ƒe sia ƒe vɔ na Yehowa ahana eƒe adzɔgbeɖenunana.
22 Ke Hana ya meyi o, elabena egblɔ na srɔ̃a be: “Ne menya tso no na ɖevia ko la, makplɔe ayii; ne wòado ɖe Yehowa ŋkume, eye wòanɔ afi ma koŋ.”
23 Eye srɔ̃a Elkana gblɔ nɛ be: “Wɔ nu si nèkpɔ be enyo la. Tsi anyi va se ɖe esime nètso no nɛ. Yehowa newɔ nya si nègblɔ la dzi.”
Ale nyɔnu la tsi aƒe, eye wòna no via, va se ɖe esime wòtso no nɛ. 24 Esi wòtso no nɛ ko la, ekplɔe yi Silo. Etsɔ nyitsu si xɔ ƒe etɔ̃ kple wɔ efa ɖeka kpakple wain ze gã ɖeka kpe ɖe eŋuti yi Yehowa ƒe me le Silo.
Eye ɖevi la le eŋu. 25 Wowu nyitsu la, eye wokplɔ ɖevi la yi na Eli.
26 Hana gblɔ nɛ be: “Nye aƒetɔ, meɖe kuku! Zi ale si nèle agbe la, nyee nye nyɔnu si nɔ tsitre ɖe gbɔwò afi sia nɔ gbe dom ɖa na Yehowa.
27 Ðevi sia tae medo gbe ɖa le, eye Yehowa wɔ nu si mebiae la nam.
28 Nye hã mele etsɔm na Yehowa. Ŋkeke ale si wòle agbe la, anye ame si wotsɔ na Yehowa.”
2:1-36
2 Eye Hana do gbe ɖa gblɔ be: “Nye dzi le aseye tsom le Yehowa me; Yehowa na nye dzo do biɖaa. Nye nu ke baa ɖe nye futɔwo ŋu, Elabena mele dzidzɔ kpɔm le wò xɔxɔdɔwo me.
2 Ame aɖeke mele kɔkɔe abe Yehowa ene o, Ðeke meli o, negbe wò ko, Eye agakpe aɖeke meli abe mía Mawu la ene o.
3 Miganɔ nu ƒom dadatɔe o; Dadanyawo meganɔ dodom le mia nu o, Elabena sidzedze ƒe Mawue Yehowa nye, Eyae daa nuwɔnawo kpɔna.
4 Kalẽtɔwo ƒe datiwo ŋe kliklikli, Ke ame beliwo kpɔ ŋusẽ.
5 Ame siwo ɖi ƒo la va le apadɔ wɔm ɖe abolo ta, Ke dɔ megale dɔwuitɔwo ya wum azɔ o. Konɔ dzi vi adre, Ke nyɔnu si dzi vi geɖe la va zu konɔ.
6 Yehowa wua ame eye wòkpɔa agbe ta; Edea ame Tsiẽƒe, eye wòfɔa ame ɖe tsitre.
7 Yehowa nana ame daa ahe, eye wònana ame zua kesinɔtɔ; Ebɔbɔa ame ɖe anyi, eye wòdoa ame ɖe dzi.
8 Ame si kɔa ame tsɛ ɖe dzi tso ke me; Edoa ame dahe ɖe dzi tso dzofi me, Ne wòana woanɔ anyi kple bubumewo, Eye wònana wobɔbɔ nɔa bubuteƒe. Yehowa tɔe anyigba ƒe anyinɔwo nye, Eye wòtsɔ anyigba wɔnu la ɖo wo dzi.
9 Edzɔa ame siwo wɔa nuteƒe nɛ la ƒe zɔzɔme ŋu, Ke ɖoɖoe azi le ame vɔ̃ɖiwo nu le viviti me, Elabena menye ame ƒe ŋusẽe nana wòɖua dzi o.
10 Yehowa agbã ame siwo tso ɖe eŋu la gudugudu; Aɖe gbe ɖe wo dzi tso dziƒowo.
Yehowa adrɔ̃ ʋɔnu va se ɖe anyigba ƒe mlɔenu, Ana ŋusẽ eƒe fia la, Eye wòado eƒe amesiamina la ƒe dzo ɖe dzi.”
11 Eye Elkana dzo yi eƒe me le Rama, ke ɖevi la subɔ Yehowa le nunɔla Eli gbɔ.
12 Eli viwo nye ame vɔ̃ɖiwo; womedea bubu aɖeke Yehowa ŋu o.
13 Aleae wowɔna nunɔlawo ƒe gome si dukɔa tsɔ vanɛ lae nye esi: Ɣesiaɣi si ame aɖe le vɔ sam, eye woɖo lã la dzo dzi la, nunɔla la ƒe subɔvi léa gaflo nuetɔ̃ ɖe asi vana,
14 eye wòƒonɛ ɖe nuɖagba, nuɖaze alɔeve, gaze alo nuɖaze alɔɖekɛ la me.
Nu sia nu si gaflo la he do goe la, nunɔla la tsɔnɛ.
Aleae wowɔna ɖe Israel-vi siwo katã vana Silo la ŋu. 15 Azɔ hã, hafi ame si le vɔ sam la natsɔ lãa ƒe ami ado dzudzɔ la, nunɔla la ƒe subɔvi va gblɔna nɛ be: “Tsɔ lã vɛ woamè na nunɔla. Mele ɖaɖaa dim o, mumua dim wòle.”
16 Ne amea gblɔ nɛ be: “Na woatsɔ amia ado dzudzɔ gbã, emegbe nàtsɔ nu sia nu si dzro wò” la, egblɔna be: “Kpao, ke boŋ tsɔe nam fifi laa; ne menye nenema o la, matsɔe sesẽe!”
17 Ale subɔviawo ƒe nu vɔ̃ va lolo ŋutɔ le Yehowa ŋkume, elabena womede bubu Yehowa ƒe vɔsa la ŋu o.
18 Ke Samuel subɔna le Yehowa ŋkume, ɖevi dzaa ko wònye, eye wòdoa aklalakɔmewu.
19 Azɔ hã, dadaa tɔa awu ʋlaya sue aɖe si ŋu abɔ mele o nɛ, eye wòtsɔnɛ vana nɛ ƒe sia ƒe ne ekplɔ srɔ̃a ɖo va ƒe sia ƒe vɔwo sa ge.
20 Eye Eli yra Elkana kple srɔ̃a gblɔ be: “Yehowa nena nyɔnu sia nadzi vi na wò nàtsɔ aɖo esi nèdo na Yehowa la teƒe.”
Eye wogbugbɔ yi wo nɔƒe.
21 Eye Yehowa trɔ susu ɖe Hana ŋu, eye wòfɔ fu; eye wòdzi ŋutsuvi etɔ̃ kple nyɔnuvi eve. Ke Samuel ɖevi la nɔ tsitsim le Yehowa gbɔ.
22 Ke Eli tsi ku amegã, eye wòse nu siwo katã wɔm viawo le ɖe Israel blibo la ŋu kple ale si wole nyɔnu siwo subɔna le takpegbadɔa nu la gbɔ dɔmee.
23 Eye wògblɔna na wo be: “Nu ka tae miele nu siawo wɔm? Elabena nu siwo sem mele tso mia ŋu le ame sia ame nu la menyo o.
24 Ao, vinyewo, elabena nya si le ɖiɖim le Yehowa ƒe dukɔ la dome mele sesem la menyo o hee.
25 Ne amegbetɔ wɔ nu vɔ̃ ɖe nɔvia amegbetɔ ŋu la, ame aɖe aɖe kuku na Yehowa ɖe eta; ke ne Yehowa ŋue amegbetɔ wɔ nu vɔ̃ ɖo ɖe, ame kae li ado gbe ɖa ɖe eta?” Ke wogbe toɖoɖo wo fofo, elabena Yehowa ɖoe be yeawu wo.
26 Le ɣeyiɣi siawo katã me la, Samuel ɖevi la le tsitsim, eye eƒe nu nyo Yehowa kple amegbetɔwo siaa ŋu.
27 Eye Mawu ƒe ame aɖe va Eli gbɔ gblɔ nɛ be: “Ale Yehowa gblɔe nye esi: ‘Meɖe ɖokuinye fia tɔgbuiwò ƒe aƒe la, esime wonye kluviwo na Farao ƒe aƒe la le Egipte.
28 Eye metiae tso Israel-toawo katã dome, be wòawɔ nunɔladɔ nam, eye wòalia nye vɔsamlekpui la asa vɔ, ado dzudzɔ ʋeʋĩ, eye wòado kɔmewu le ŋkunyeme; eye metsɔ Israel-viwo ƒe dzovɔsawo katã na tɔgbuiwò ƒe aƒe la.
29 Nu ka tae miedo vlo nye vɔsa kple nye nunana si ƒe se mede le nye nɔƒe la? Nu ka tae nèle bubu dem viwòwo ŋu wum eye mieɖu nye dukɔ Israel ƒe vɔsalã ƒe akpa nyuitɔwo heda ami?
30 “‘Eya ta Yehowa, Israel ƒe Mawu la, ƒe numegbee nye esi: “Megblɔe vavã be, wò aƒe kple tɔgbuiwò ƒe aƒe la azɔ le ŋkunyeme ɖaa.”
Ke azɔ la, Yehowa be: “Nede megbe xaa tso gbɔnye, elabena ame siwo buam la, woawoe mabu, eye ame siwo doa vlom la, mado vlo wo.” 31 Kpɔ ɖa!
32 Le nu nyui siwo katã mawɔ na Israel dome la, wò ya àkpɔ nu si ana nàʋã ŋu le nɔnyeƒe, eye ame tsitsi aɖeke maganɔ aƒewò me akpɔ o.
33 Gake wò ame si le subɔsubɔm le nye vɔsamlekpuia gbɔ si nyematsrɔ̃ ɖa o la ana wò ŋkuwo natsi, eye wòado nuxaxa na wò; ke wò aƒemetɔ akpa gãtɔ aku ɖe amewo ƒe yi nu.
34 Eye nu si ava dzɔ ɖe viwòŋutsu eveawo, Hofni kple Finehas, dzi la anye dzesi na wò: Wo ame evea woaku gbe ɖeka.
35 Eye maɖo nunɔla wɔnuteƒe aɖe na ɖokuinye. Awɔ nu ɖe nye dzi ƒe didi nu; matso aƒe si anɔ anyi ɖaa la nɛ, eye wòazɔ le nye amesiamina la ŋkume ɖaa.
36 Eye ame sia ame si kpɔtɔ ɖe aƒewò me la ava bɔbɔ ɖe eŋkume be wòaxe fe na ye ana abolo ye ahagblɔ be: “Meɖe kuku, de nunɔladɔ aɖe asi nam, ne makpɔ abolo vi aɖe aɖu.”’”
3 Ɣemaɣi la, Samuel ɖevi la nɔ Yehowa subɔm le Eli gbɔ. Le ŋkeke mawo me la, ƒãa hafi Yehowa ƒe gbe nava na ame aɖe, eye ŋutegakpɔkpɔ hã mebɔ o.
2 Gbe ɖeka Eli, ame si ƒe ŋkuwo nɔ tsitsim eye meganɔ nu kpɔm o la, mlɔ enɔƒe.
3 Womekpɔ tsi Mawu ƒe akaɖi la haɖe o, eye Samuel mlɔ anyi ɖe Yehowa ƒe gbedoxɔ me, le afi si Mawu ƒe Aɖaka la le.
4 Eye Yehowa yɔ Samuel. Etɔ be: “Nyee nye esi.”
5 Eye wòƒu du yi Eli gbɔ gblɔ be: “Nyee nye esi, elabena èyɔm.”
Ke egblɔ be: “Nyemeyɔ wò o. Gbugbɔ yi ɖamlɔ anyi.”
Ale wòyi ɖamlɔ anyi.
6 Yehowa gayɔe ake be: “Samuel!” Enumake Samuel fɔ yi Eli gbɔ gblɔ be: “Nyee nye esi, elabena èyɔm.” Ke egblɔ be: “Vinye, nyemeyɔ wò o. Gbugbɔ yi ɖamlɔ anyi.”
7 (Ke Samuel mekpɔ dze si Yehowa nyuie o, eye womeɖe Yehowa ƒe nya fiae haɖe o.)
8 Eye Yehowa gayɔe zi etɔ̃lia be: “Samuel!” Enumake wòfɔ yi Eli gbɔ gblɔ be: “Nyee nye esi, elabena èyɔm.”
Ale Eli kpɔe dze sii be, Yehowae le ɖevi la yɔm. 9 Eya ta Eli gblɔ na Samuel be: “Yi ɖamlɔ anyi. Eye ne egayɔ wò la, nàgblɔ be: ‘Yehowa, ƒo nu, elabena wò subɔla le to dzi.’”
Ale Samuel yi ɖamlɔ emlɔƒe. 10 Yehowa va tɔ ɖe afi ma heyɔe abe tsã ene be: “Samuel, Samuel!”
Eye Samuel gblɔ be: “Ƒo nu, elabena wò subɔla le to dzi.” 11 Yehowa gblɔ na Samuel be: “Kpɔ ɖa!
12 Gbe ma gbee mawɔ nu siwo katã megblɔ ɖe Eli ƒe aƒe ŋu la ɖe eŋu, tso gɔmedzedze va se ɖe nuwuwu.
13 Gblɔ nɛ be mele ʋɔnu drɔ̃ ge eƒe aƒe la tegbee ɖe vodada si ŋu wònya nu le la ta, elabena viawo le busunu wɔm ɖe Mawu ŋu, ke meka mo na wo o.
14 Esia tae meka atam ɖe Eli ƒe aƒe la ŋu be, ne wosa vɔ ɖe Eli ƒe aƒe la ta alo na nu ɖe eta hã la, womagbe tohehe nɛ gbeɖe o.”
15 Eye Samuel mlɔ anyi va se ɖe esime ŋu ke; eye wòʋu Yehowa ƒe aƒe la ƒe ʋɔtruwo.
Ke Samuel le vɔvɔ̃m be yeagblɔ ŋutega la na Eli.
16 Gake Eli yɔ Samuel be: “Vinye Samuel!”
Eye wòtɔ be: “Nyee nye esi.” 17 Ebiae be: “Nya kae wògblɔ na wò? Meɖe kuku, mègaɣlae ɖem o.
Mawu nefia wò, eye wòagafia wò ɖe edzi, ne èɣla nane ɖem le nya siwo katã wògblɔ na wò la dome!” 18 Ale Samuel gblɔ nya sia nya nɛ, eye meɣla naneke ɖee o. Eli gblɔ be: “Yehowae. Nu si nyo eŋu la, newɔe.”
19 Samuel nɔ tsitsim, eye Yehowa ŋutɔ nɔ kplii, eye mena eƒe nyawo dometɔ aɖeke do kpo emevava o.
20 Eye Israel blibo la katã, tso Dan va se ɖe Beer-Seba, va nyae be woɖo Samuel Yehowa ƒe nyagblɔɖilae.
21 Eye Yehowa gaɖea eɖokui fiana le Silo, elabena Yehowa gaɖe eɖokui fia Samuel le Silo to Yehowa ƒe nya la dzi.
4 Ale Samuel ƒe nya ɖo Israel blibo la gbɔ.
Eye Israel ho aʋa ɖe Filistitɔwo ŋu; wova ƒu asaɖa anyi ɖe Ebenezer gbɔ, eye Filistitɔwo hã va ƒu asaɖa anyi ɖe Afek.
2 Filistitɔwo va kpe aʋa kple Israel, eye aʋa la mekpa Israel kura o, ale be Filistitɔwo si wo, wowu ame anɔ akpe ene le aʋagbea dzi.
3 Esi aʋawɔlaawo va ɖo asaɖa la me la, Israel ƒe ametsitsiwo gblɔ be: “Nu ka tae Yehowa na Filistitɔwo ɖu mía dzi egbea? Mina míakɔ Yehowa ƒe nubablaɖaka la tso Silo ava mía gbɔ, ne wòanɔ mía dome ahaɖe mí tso míaƒe futɔwo si me.”
4 Ale wodɔ ame ɖo ɖe Silo woyi ɖakɔ aʋakɔwo ƒe Yehowa, ame si bɔbɔ nɔ kerubiwo tame la, ƒe nubablaɖaka la vɛ. Eye Eli vi eveawo, Hofni kple Finehas, hã va kple Mawu vavã la ƒe nubablaɖaka la.
5 Esi Yehowa ƒe nubablaɖaka la nya va ɖo asaɖaa me ko la, Israel-viwo katã do ɣli sesĩe, ale be anyigba ʋuʋu.
6 Esi Filistitɔwo se ɣlia la, wobia be: “Nu ka ta ɣli sesẽ sia le ɖiɖim le Hebritɔwo ƒe asaɖaa me?”
Mlɔeba wova nya be Yehowa ƒe Aɖaka lae va ɖo asaɖa la me. 7 Eye vɔvɔ̃ ɖo Filistitɔwo, elabena wogblɔ be: “Mawu va asaɖa la me!”
Eya ta wogblɔ be: “Baba na mí, elabena nu sia tɔgbi medzɔ kpɔ o! 8 Baba na mí! Ame kae aɖe mí tso Mawu gã sia si me? Mawu siae tsɔ fuwɔame vovovowo wu Egiptetɔwo le gbea dzi.
9 Mi Filistitɔwo, milé dzi ɖe ƒo, eye miwɔ ŋutsu, ne miagasubɔ Hebritɔwo, abe ale si ko wosubɔ mi ene o.
Miwɔ ŋutsu, eye miwɔ aʋa la!” 10 Eya ta Filistitɔwo wɔ aʋa la, eye wosi Israel, ale be wo dometɔ ɖe sia ɖe si yi eƒe agbadɔ me. Ame siwo wowu la sɔ gbɔ ŋutɔ; ale be aʋawɔla afɔzɔla akpe blaetɔ̃ tsi aʋa le Israel-viwo dome.
11 Woxɔ Mawu ƒe Aɖaka la hã, eye wowu Eli vi eveawo, Hofni kple Finehas.
12 Eye Benyamintɔ aɖe ƒu du tso aʋagbea dzi va Silo gbe ma gbe; awu vuvu le eŋu, eye ke le tame nɛ.
13 Esi ŋutsua va ɖo la, Eli bɔbɔ nɔ zikpui dzi le mɔ to nɔ mɔ dzi kpɔm, elabena etsi dzimaɖi le Mawu vavã la ƒe Aɖaka la ta.
Eye ŋutsua ƒu du yi ɖaka nya la ta le dua me, eye du blibo la katã de asi avifafa me.
14 Esi Eli se avifafa la, ebia be: “Nu ka ƒe hoowɔwɔe nye ema sem mele?”
Ŋutsu la ɖe abla yi ɖaka nya la ta na Eli.
15 (Ke Eli xɔ ƒe blaasieke vɔ enyi, eye eƒe ŋkuwo tsi, eye megale nu kpɔm o.)
16 Eye ŋutsua gblɔ na Eli be: “Aʋagbe dzi metso, egbea ko mesi tso aʋagbe dzi!”
Eye wòbiae be: “Vinye, nu kae dzɔ?”
17 Ale ame la ɖo eŋu be: “Israel si le Filistitɔwo nu, eye wowu ame geɖe le dukɔ la dome; wò ŋutɔ viwòŋutsu eveawo, Hofni kple Finehas, hã ku, eye woxɔ Mawu vavã la ƒe Aɖaka la hã.”
18 Esi wònya yɔ Mawu vavã la ƒe Aɖaka la ŋkɔ ko la, Eli mu tso zikpui la dzi dze anyi ɖe megbe le agboa nu, eye wòtɔ kɔ anyi heku, elabena etsi, eye wòle kpekpem.
Edrɔ̃ ʋɔnu na Israel ƒe blaene.
19 Ɣemaɣi la, fu nɔ toyɔvia Finehas srɔ̃ ƒo, eye eƒe vidziɣi gogo. Esi wòse be woxɔ Mawu vavã la ƒe Aɖaka la, eye toa kple srɔ̃a hã ku la, ebɔbɔ be yeadzi vi, elabena fu de asi eɖuɖu me enumake.
20 Eye esi wònɔ kudɔ ƒom la, nyɔnu siwo nɔ egbɔ la gblɔ be: “Mègavɔ̃ o, elabena ŋutsuvie nèdzi.”
Ke meɖo eŋu o, eye metsɔ ɖeke le eme o.
21 Ke ena ŋkɔ ɖevi la be Ikabod, hegblɔ be: “Ŋutikɔkɔe dzo le Israel yi aboyo me.” Egblɔ esia le Mawu vavã la ƒe Aɖaka si woxɔ kple toa kpakple srɔ̃a ta.
22 Egblɔ be: “Ŋutikɔkɔe dzo le Israel yi aboyo me, elabena woxɔ Mawu vavã la ƒe Aɖaka la.”
5:1-12
5 Esi Filistitɔwo xɔ Mawu vavã la ƒe Aɖakaa la, wokɔe tso Ebenezer yi Asdod.
2 Eye Filistitɔwo kɔ Mawu vavã la ƒe Aɖaka la yi Dagon ƒe xɔ me hedae ɖe Dagon xa.
3 Ke esi ŋu ke, eye Asdodtɔwo fɔ ŋdi kanya la, kpɔ ɖa, Dagon ye nye ema tsyɔ mo anyi ɖe Yehowa ƒe Aɖaka la ŋgɔ!
Eye wofɔ Dagon hegbugbɔe ɖo enɔƒe.
4 Esi wofɔ ŋdi kanya le ŋkeke si gakplɔe ɖo dzi la, kpɔ ɖa, Dagon tsyɔ mo anyi ɖe Yehowa ƒe Aɖaka la ŋgɔ, eye ta kple asi eveawo fli ɖa le Dagon ŋu ɖe kpuia nu. Negbe eƒe akpa si ɖi tɔmelã koe susɔ.
5 Esia tae Dagon ƒe trɔ̃nuawo kple ame siwo dea Dagon ƒe xɔ me la meɖoa afɔ Dagon ƒe kpui la nu o le Asdod va se ɖe egbe sia.
6 Eye Yehowa ƒe asi sẽ ɖe Asdodtɔwo dzi, ale be wòhe gbegblẽ va wo dzi, eye wòna kookoo to ɖe wo ŋu, le Asdod kple eƒe nutowo katã me.
7 Esi Asdodtɔwo kpɔ nu si nɔ dzɔdzɔm la, wogblɔ be: “Migana Israel ƒe Mawu ƒe Aɖaka la nanɔ mía gbɔ o, elabena eƒe asi sẽ ɖe mía kple mía mawu Dagon dzi.”
8 Eya ta wodɔ ame woɖaƒo Filistitɔwo ƒe kplɔlawo katã nu ƒu va wo gbɔ, eye wobia wo be: “Aleke míawɔ Israel ƒe Mawu ƒe Aɖaka lae?” Woɖo eŋu be: “Mina woakɔ Israel ƒe Mawu la ƒe Aɖakaa ayi Gat.”
Ale wokɔ Israel ƒe Mawu ƒe Aɖaka la yi afi ma. 9 Ke esi wokɔe yi afi ma la, Yehowa ƒe asi va du la dzi, ale be dzidzi ƒo wo ŋutɔ. Ewɔ fu dua me tɔwo, ɖeviwo kple tsitsiawo siaa, eye kookoo to ɖe wo ŋu.
10 Eya ta woɖo Mawu vavã la ƒe Aɖaka la ɖe Ekron, gake esi Mawu vavã la ƒe Aɖaka la va ɖo Ekron ko la, Ekrontɔwo de asi ɣlidodo me be: “Wokɔ Israel ƒe Mawu ƒe Aɖaka la va mía gbɔ be wòawu mí kple míaƒe amewo!”
11 Eya ta wodɔ ame woyi ɖaƒo Filistitɔwo ƒe kplɔlawo katã nu ƒu, eye wogblɔ be: “Miɖo Israel ƒe Mawu ƒe Aɖaka la ɖa, ale be wòagbugbɔ ayi enɔƒe, ne wòagawu mía kple míaƒe dukɔ la o.”
Elabena dzidzi ƒo du blibo la be yewoava ku; Mawu vavã la ƒe asi sẽ le afi ma ŋutɔ, 12 eye ame siwo meku o la, kookoo to ɖe wo ŋu.
6 Yehowa ƒe Aɖaka la nɔ Filistitɔwo ƒe anyigba dzi ɣleti adre.
2 Eye Filistitɔwo yɔ nunɔlawo kple afakalawo bia wo be: “Aleke míawɔ Yehowa ƒe Aɖaka lae? Mina míanya ale si míawɔ agbugbɔe aɖo ɖe enɔƒe.”
3 Woɖo eŋu be: “Ne miele Israel ƒe Mawu, Yehowa ƒe nubablaɖakaa ɖom ɖa la, migaɖoe ɖa nunana manɔmee o. Mitsɔ fɔɖivɔsa kpe ɖe eŋu. Ema ko hafi miahaya, eye mianya nu si tae eƒe asi gbe dzodzo le mia dzi ɖo.”
4 Eya ta wobia be: “Fɔɖivɔsa kae míaɖo ɖee?”
Woɖo eŋu be: “Sikakookoo atɔ̃ kple sikafi atɔ̃, le Filistitɔwo ƒe kplɔlawo ƒe xexlẽme nu, elabena dɔvɔ̃ ɖeka ma kee va dze mi kple miaƒe kplɔlawo katã dzi.
5 Miwɔ miaƒe kookoawo ƒe nɔnɔme kple afi siwo le anyigba la gblẽm la ƒe nɔnɔme, eye miade bubu Israel ƒe Mawu la ŋu.
Ðewohĩ ana eƒe asi si va mia kple miaƒe mawu la kpakple miaƒe anyigba dzi la dzi naka aɖe. 6 Nu ka tae miasẽ dzi me abe ale si Egiptetɔwo kple Farao sẽ dzi me ene?
Esi wòtu nu kpli wo vevie la, woɖe asi le Israel ŋu wòdzo. 7 Eya ta miwɔ tasiaɖam yeye, eye milé nyinɔ eve siwo ŋu vi le, siwo womede kɔkuti kɔ na kpɔ o. Mitsi nyinɔawo ɖe tasiaɖam la ŋu, eye miɖe nyiviawo le wo ŋu de kpo.
8 Mikɔ Yehowa ƒe Aɖaka la da ɖe tasiaɖam la dzi, eye mitsɔ sikanu siwo nye fɔɖivɔsa si ɖom miele ɖee la de aɖakavi me da ɖe exa, eye miaɖoe ɖa wòayi,
9 eye minɔ ekpɔm: ne Bet-Semes mɔe wòto ɖo ta eƒe anyigba dzi la, ekema eyae wɔ vɔ̃ gã sia mí.
Ke ne mele alea o la, ekema míanyae be menye eyae ka asi mía ŋu o, ke boŋ nu dogoɖenunue.” 10 Eye ameawo wɔe alea.
11 Eye wokɔ Yehowa ƒe Aɖaka la da ɖe tasiaɖam la dzi hekpe ɖe aɖakavi si me afiawo kple woƒe kookoawo ƒe nɔnɔmeawo le la ŋu.
12 Eye nyinɔawo zɔ tẽe to mɔ si ɖo ta Bet-Semes. Wolé mɔ gã ɖeka tsɔ, eye wole xɔxlɔ̃m le yiyim; eye womedze ɖe ɖusi alo mia me o.
Eye Filistitɔwo ƒe kplɔlawo kplɔ wo ɖo va ɖo keke Bet-Semes ƒe liƒo dzi ke. 13 Bet-Semestɔwo nɔ lu ŋem le bali la me.
Esi wofɔ mo dzi hekpɔ Aɖakaa la, dzi dzɔ wo ale gbegbe. 14 Eye tasiaɖam la va ɖo Yosua, Bet-Semestɔ la, ƒe agble me, afi si kpe gã aɖe le, eye wòtɔ ɖe afi ma.
Eya ta wofli tasiaɖam la tsɔ wɔ nakee, eye wotsɔ nyinɔawo sa numevɔ na Yehowa. 15 Eye Lewi viwo ɖiɖi Yehowa ƒe Aɖaka la kple aɖakavi si kpe ɖe eŋu, si me sikanuawo le la ɖe anyi, eye wotsɔ wo da ɖe kpe gã la dzi. Bet-Semestɔwo sa numevɔ, eye wosa vɔ na Yehowa gbe ma gbe.
16 Esi Filistitɔwo ƒe kplɔla atɔ̃awo kpɔe la, wotrɔ yi Ekron gbe ma gbe.
17 Ke sikakookoo siwo Filistitɔwo tsɔ kpe ɖe eŋu vɛ be woatsɔ asa fɔɖivɔ na Yehowa lae nye esiawo: Asdod tɔ ɖeka, Gaza tɔ ɖeka, Askelon tɔ ɖeka, Gat tɔ ɖeka, Ekron tɔ ɖeka.
18 Eye afiawo le Filistitɔwo ƒe du siwo katã me kplɔla atɔ̃awo tso la ƒe xexlẽme nu, tso du siwo ŋu woɖo gli ɖo dzi va ɖo kɔƒe siwo le agbleta la dzi.
Eye kpe gã si dzi wokɔ Yehowa ƒe Aɖaka la da ɖo la nye ɖaseɖikpe le Yosua, Bet-Semestɔ la, ƒe agble me va se ɖe egbe sia.
19 Eye Yehowa wu Bet-Semestɔwo, elabena wokpɔ eƒe Aɖaka la. Ale wòwu ame akpe blaatɔ̃ kple blaadre le dukɔ la dome, eye dukɔ la fa konyi le esi Yehowa wu ame geɖe ta.
20 Eya ta Bet-Semestɔwo bia be: “Ame kae ate ŋu anɔ te ɖe Yehowa, Mawu kɔkɔe sia ŋkume, eye ame ka gbɔe wòadzo le mía gbɔ ayi?”
21 Ale wodɔ ame ɖo ɖe Kiriat-Yearimtɔwo gbɔ, gblɔ be: “Filistitɔwo gbugbɔ Yehowa ƒe Aɖaka la vɛ. Miva kɔe yi mia gbɔ.”
7 Eya ta Kiriat-Yearimtɔwo va kɔ Yehowa ƒe Aɖaka la yi ɖada ɖe Abinadab ƒe me le togbɛ la dzi, eye wokɔ via Eleazar ŋu be wòakpɔ Yehowa ƒe Aɖaka la dzi.
2 Nubablaɖaka la nɔ Kiriat-Yearim ƒe geɖe, anɔ abe ƒe blaeve sɔŋ ene, eye Israel ƒe aƒe blibo la katã di Yehowa yome mɔ.
3 Eye Samuel gblɔ na Israel ƒe aƒe blibo la be: “Ne mietrɔ ɖe Yehowa ŋu kple dzi blibo la, ekema miɖe dutamawuwo kple Astoret legbawo ɖa le mia dome, eye mitrɔ miaƒe dzi ɖe Yehowa ŋu bliboe, ne miasubɔ eya ɖeɖe ko, ekema aɖe mi tso Filistitɔwo si me.”
4 Ale Israel-viwo ɖe Baal kple Astoret legbawo ɖa, eye wosubɔ Yehowa ɖeɖe ko.
5 Eye Samuel gblɔ be: “Miƒo Israel blibo la katã nu ƒu ɖe Mizpa, ne mado gbe ɖa na Yehowa ɖe mia ta.”
6 Ale wova ƒo ƒu ɖe Mizpa, eye wodu tsi kɔ ɖe anyigba le Yehowa ŋkume hetsi nu dɔ gbe ma gbe. Eye wogblɔ le afi ma be: “Míewɔ nu vɔ̃ ɖe Yehowa ŋu.”
Mizpa ye Samuel dze ʋɔnudɔdrɔ̃ na Israel-viwo gɔme le.
7 Esi Filistitɔwo se be Israel-viwo va ƒo ƒu ɖe Mizpa la, Filistitɔwo ƒe kplɔlawo ho ɖe Israel ŋu. Esi Israel-viwo see la, vɔvɔ̃ ɖo wo le Filistitɔwo ta.
8 Eye Israel-viwo gblɔ na Samuel be: “Mègagbe Yehowa mía Mawu la yɔyɔ be wòaxɔ na mí o, ne wòaɖe mí tso Filistitɔwo si me.”
9 Eye Samuel lé alẽvi si gale no nom hetsɔe sa numevɔ na Yehowa; eye Samuel yɔ Yehowa be wòaxɔ na Israel, eye Yehowa tɔ nɛ.
10 Esi Samuel le numevɔa sam la, Filistitɔwo ho va aʋa wɔ ge kple Israel. Eye Yehowa na dzi ɖe gbe sesĩe ɖe Filistitɔwo dzi gbe ma gbe, eye wòde tɔtɔ wo dome, ale Israel ɖu wo dzi.
11 Eye Israel ŋutsuwo ho tso Mizpa heti Filistitɔwo yome, eye wonɔ nu dam wo ƒu anyi va se ɖe keke Bet-Kar ƒe anyiehe ke.
12 Eye Samuel ɖi kpe aɖe ɖe Mizpa kple Yesana dome, eye wòna ŋkɔe be Ebenezer, eye wògblɔ be: “Yehowa kpe ɖe mía ŋu va ɖo fifia.”
13 Ale wobɔbɔ Filistitɔwo ɖe anyi, eye womegava Israel-nyigba dzi kpɔ o; eye Yehowa ƒe asi sẽ ɖe Filistitɔwo dzi le Samuel ƒe ŋkekeawo katã me.
14 Eye Israel gbugbɔ xɔ du siwo Filistitɔwo xɔ le wo si tso Ekron va ɖo Gat, ale Israel gbugbɔ woƒe anyigbawo xɔ le Filistitɔwo si. Eye ŋutifafa ɖo Israel kple Amoritɔwo dome.
15 Samuel drɔ̃ ʋɔnu na Israel le eƒe agbemeŋkekewo katã me.
16 Ezɔa mɔ yia Betel, Gilgal kple Mizpa ƒe sia ƒe, eye wòdrɔ̃a ʋɔnu na Israel le teƒe siawo katã.
17 Emegbe egatrɔna vaa Rama, elabena afi mae eƒe aƒe le, eye wòdrɔ̃a ʋɔnu na Israel le afi ma hã. Eye wòɖi vɔsamlekpui ɖe afi ma na Yehowa.
8:1-22
8 Esi Samuel tsi la, etsɔ viaŋutsuwo ɖo ʋɔnudrɔ̃lawoe ɖe Israel nu.
2 Viaŋutsu ŋgɔgbea ŋkɔe nye Yoel, eye via evelia ŋkɔe nye Abiya; wodrɔ̃a ʋɔnu le Beer-Seba.
3 Gake viaŋutsuwo meto eƒe ʋe me o, ke boŋ wodi viɖe ƒoɖi, eye woxɔ zãnu hetrɔ gbo nya dzɔdzɔe.
4 Gbe ɖeka Israel ƒe ametsitsiwo katã kpe ta, eye wova Samuel gbɔ le Rama.
5 Wogblɔ nɛ be: “Kpɔ ɖa! Wò la, ètsi, ke viwòŋutsuwo meto wò ʋe me o.
Eya ta ɖo fia na mí, ne wòadrɔ̃ ʋɔnu na mí, abe ale si wòle le dukɔwo katã dome ene.” 6 Ke nya si wogblɔ be, “Ðo fia na mí ne wòadrɔ̃ ʋɔnu na mí” la medze Samuel ŋu o. Eya ta Samuel do gbe ɖa na Yehowa,
7 eye Yehowa gblɔ na Samuel be: “Ðo to dukɔ la ƒe gbe le nya siwo katã gblɔm wole na wò la me; elabena menye wòe wogbe o, ke boŋ nyee wogbe be maganye fia na yewo o.
8 Ale si wowɔ tso gbe si gbe mekplɔ wo dzoe le Egipte va se ɖe egbe sia la, nenema ko wɔm wole; ale si wogblẽam ɖi hesubɔa mawu bubuwo la, nu mawo ke ko wɔm wole ɖe wò hã ŋuwò.
9 Eya ta ɖo to woƒe gbe. Gake xlɔ̃ nu wo vevie; eye nàgblɔ nu si fia si aɖu wo dzi la abia tso wo si la na wo.”
10 Eya ta Samuel gblɔ Yehowa ƒe nyawo katã na dukɔ si le fia biamee la.
11 Eye wògblɔ be: “Esiae anye nu si fia si aɖu mia dzi la abia tso mia si: Axɔ mia viŋutsuwo atsɔ wo aɖo eƒe tasiaɖamwo me, woanye eƒe sɔdolawo, eye wo dometɔ aɖewo aƒu du le eƒe tasiaɖamwo ŋgɔ.
12 Atsɔ wo dometɔ aɖewo aɖo ame akpewo nu, eye ɖewo hã ɖe ame blaatɔ̃wo nu, aɖo ame aɖewo be woaŋlɔ agble nɛ ahaŋe nu nɛ, eye woatu aʋawɔnuwo nɛ ahawɔ tasiaɖamŋunuwo nɛ.
13 Axɔ mia vinyɔnuwo woazu ami ʋeʋĩ wɔlawo kple nuɖalawo kpakple abolomelawo nɛ.
14 Axɔ miaƒe agble kple miaƒe waingble kpakple miaƒe amitibɔ nyuitɔwo atsɔ ana eƒe subɔviwo.
15 Axɔ miaƒe agblemenukuwo kple miaƒe waintsetsewo ƒe ewolia atsɔ ana eŋumewo kple eƒe subɔviwo.
16 Axɔ miaƒe dɔlaŋutsuwo, miaƒe dɔlanyɔnuwo, miaƒe nyihawo dome lã nyuitɔwo kple miaƒe tedziwo, ne woawɔ dɔ nɛ.
17 Axɔ miaƒe alẽhawo ƒe ewolia, eye miawo ŋutɔwo miazu subɔviwo nɛ.
18 Ɣemaɣi la, miado ɣli le miaƒe fia, si mietia na mia ɖokui la ta, ke Yehowa matɔ na mi o.”
19 Gake dukɔ la gbe toɖoɖo Samuel ƒe gbe hegblɔ be: “Gbeɖe, ke boŋ fia nenɔ mía nu.
20 Eye míawo hã míanɔ abe dukɔ bubuawo katã ene, eye míaƒe fia nadrɔ̃ ʋɔnu na mí ahadze mía ŋgɔ awɔ aʋa na mí.”
21 Eye Samuel se dukɔ la ƒe nyawo katã, eye wòyi ɖagblɔ wo na Yehowa ake.
22 Eye Yehowa gblɔ na Samuel be: “Ðo to woƒe gbe, eye nàɖo fia na wo.”
Eya ta Samuel gblɔ na Israel ŋutsuawo be: “Mia dometɔ ɖe sia ɖe negbugbɔ yi eƒe du me.”
9 Ŋutsu aɖe tso Benyamin, eŋkɔe nye Kis, eye wònye Abiel vi, Zeror vi, Bekorat vi, Afiya vi, ame sia nye Benyamintɔ kesinɔtɔ gã aɖe.
2 Viŋutsu aɖe le esi si ŋkɔe nye Saul, enye ɖekakpui si dze ɖeka ŋutɔ, eye ame aɖeke medze ɖeka de enu le Israel-viwo dome o; ekɔ ale gbegbe be ameawo katã se abɔta nɛ.
3 Esi Saul fofo Kis ƒe tedziwo bu la, Kis gblɔ na via Saul be: “Meɖe kuku, kplɔ subɔviawo dometɔ ɖeka ɖe asi, eye tso nàyi aɖadi tedziawo.”
4 Woyi ɖatsa le Efrayim tonuto la me heto Salisa-nuto me, ke womekpɔ wo o. Eye woyi ɖatsa le Saalim-nyigba dzi, ke tedziawo mele afi ma o. Eye woyi ɖatsa le Benyamin viwo ƒe anyigba la katã dzi, ke womeke ɖe wo ŋu o.
5 Wova ɖo Zuf-nyigba dzi, eye Saul gblɔ na eƒe subɔvi si le eŋu la be: “Na míatrɔ ayi aƒe me, ne fofonye nagaɖe susu ɖa le tedziawo ŋu ava tsi dzi ɖe míawo boŋ ŋu o.”
6 Ke egblɔ nɛ be: “Meɖe kuku, kpɔ ɖa! Mawu ƒe ame aɖe le du sia me, eye wodea bubu eŋu.
Nya siwo katã wògblɔna la vaa eme godoo. Eya ta na míayi afi ma.
Ðewohĩ agblɔ mɔ si míato la na mí.” 7 Ke Saul gblɔ na eƒe subɔvi la be: “Ne míeyi ɖe, nu kae míatsɔ ayi na ame la? Elabena abolo vɔ le akplo me na mí; eye naneke mele mía si míatsɔ ayi aɖana Mawu vavã la ƒe ame la o.
Nu kae le mía si?” 8 Eya ta subɔvi la ɖo eŋu na Saul be: “Kpɔ ɖa! Klosalo sekel afã ƒe afã le asinye.
Matsɔe ana Mawu vavã la ƒe ame la, ekema agblɔ mɔ si míato la na mí.” 9 (Tsã le Israel la, ne ame yina nu bia ge Mawu la, egblɔna be: “Mina míayi nukpɔla gbɔ.”
Elabena ame si woyɔna fifia be nyagblɔɖila la, eyae woyɔna tsã be nukpɔla.) 10 Eye Saul gblɔ na eƒe subɔvi la be: “Wò nya la nyo. Na míayi.”
Eya ta wodze mɔ yi du si me Mawu vavã la ƒe amea le la me. 11 Esi wolia toa yina dua me la, wokpɔ nyɔnuviwo wodo go yina tsi du ge.
Eye wobia wo be: “Nukpɔlaa le afi sia?” 12 Woɖo eŋu be: “Ɛ̃, eli. Kpɔ ɖa! Ele mia ŋgɔ.
Afɔ netsɔ na mi, eva dua me egbea, elabena dukɔ la le vɔ sa ge egbea le togbɛ la dzi. 13 Ne mienya ɖo dua me teti ko la, miake ɖe eŋu hafi wòayi togbɛ la dzi be wòaɖaɖu nu.
Ema megbe ko hafi ame siwo wokpe la aɖu nu.
Eya ta miyi, elabena miake ɖe eŋu fifi laa.” 14 Ale woyi du la me. Esi wonya ge ɖe dua me ko la, wodo go Samuel wòyina ɖe togbɛ la dzi.
15 Ke le ŋkeke si do ŋgɔ na Saul ƒe vava dzi la, Yehowa gblɔ na Samuel be:
16 “Etsɔ ɣealewoɣi la, madɔ ŋutsu aɖe ɖe wò tso Benyamin-nyigba dzi. Si ami nɛ wòazu kplɔla ɖe nye dukɔ Israel nu, aɖe nye dukɔ tso Filistitɔwo si me. Elabena mekpɔ nye dukɔ ƒe fukpekpe la ɖa, eye woƒe ɣli va ɖo gbɔnye.”
17 Esi Samuel kpɔ Saul la, Yehowa gblɔ nɛ be: “Ŋutsu sia ŋu nyae megblɔ na wò be: ‘Ame siae aɖu nye dukɔ la dzi.’”
18 Eye Saul te ɖe Samuel ŋu le dugbo la nu hebiae be: “Meɖe kuku, afi kae nukpɔla la ƒe aƒe me le?” 19 Eye Samuel ɖo eŋu na Saul be: “Nyee nye nukpɔla la. Dze ŋgɔnye nàyi togbɛ la dzi, eye miaɖu nu kplim egbea.
Ne ŋu ke la, mado mɔ wò, eye magblɔ nu siwo katã nèdi be yeanya la na wò. 20 Ke tedzi siwo bú na wò ŋkeke etɔ̃e nye esia la, mègatsi dzi ɖe wo ŋu o, elabena woke ɖe wo ŋu.
Ðe menye wò kple fofowò ƒe aƒe blibo la tɔe oa?” 21 Eye Saul ɖo eŋu nɛ be: “Ðe menye Benyamin vi menye, tso Israel-to suetɔ me, eye nye ƒomee nye suetɔ le Benyamin-to la ƒe ƒomewo katã dome oa? Ekema nya kae nye esi gblɔm nèle nam?”
22 Eye Samuel kplɔ Saul kple eƒe subɔvi la yi nuɖuxɔa me, eye wòna nɔƒe wo ɖe kplɔ̃ ta le ame siwo wokpe la dome; woanɔ ame blaetɔ̃.
23 Samuel gblɔ na nuɖala la be: “Tsɔ lã si metsɔ na wò hegblɔ be, ‘Nenɔ vovo’ la vɛ.”
24 Ale nuɖala la kɔ ata la va ɖo Saul kɔme. Eye Samuel gblɔ be: “Kpɔ ɖa, nu si wodzra ɖo ɖi lae nye esi wotsɔ ɖo akɔwòme. Ðui, elabena wòe wodzrae ɖo ɖi na. Elabena megblɔ na wo be, ‘mekpe amewo.’”
Ale Saul ɖu nu kple Samuel gbe ma gbe.
25 Emegbe woɖi tso togbɛ la dzi yi dua me, eye Samuel kple Saul ɖo dze le xɔta.
26 Wofɔ ŋdi kanya, eye esi agu nya dze ko la, Samuel yɔ Saul le xɔta gblɔ be: “Dzra ɖo ne mado mɔ wò.”
Eya ta Saul dzra ɖo eye wo ame evea, eya kple Samuel, wodo ɖe xexe. 27 Esi woɖo dua ƒe gbɔto la, Samuel gblɔ na Saul be: “Gblɔ na subɔvi la be wòado ŋgɔ na mí”​ eya ta edo ŋgɔ.
10:1-27
10 Eye Samuel tsɔ amigoe la hekɔ ami ɖe tame na Saul. Egbugbɔ nu nɛ gblɔ be: “Ðe Yehowa mesi ami na wò be nànye kplɔla ɖe eƒe domenyinu dzi oa?
2 Ne èdzo le gbɔnye egbea yina la, àkpɔ ŋutsu eve le Rahel ƒe yɔdo gbɔ le Benyamin-nuto la me le Zelza, eye woagblɔ na wò be: ‘Wokpɔ tedzi siwo di ge nèyi la, ke azɔ fofowò ɖe asi le tedziawo ƒe nya ŋu, eye wòtsi dzi ɖe ŋuwò le gbɔgblɔm be: “Nu kae mawɔ le vinye la ŋu?”’
3 Yi azɔlia dzi tso afi ma va ɖo Tabor ƒe ati gã la gbɔ, eye àdo go ŋutsu etɔ̃ siwo yina Mawu vavã la gbɔ le Betel, ɖeka tsɔ gbɔ̃vi etɔ̃, ɖeka tsɔ abolo etɔ̃, eye ɖeka tsɔ wainze gã ɖeka.
4 Woabia wò agbe ta se, eye woana abolo eve wò; xɔ aboloawo.
5 Ema megbe àva Mawu vavã la ƒe togbɛ la dzi, afi si Filistitɔwo ƒe asrafoha aɖe le. Ne èva ɖo dua me la, àdo go nyagblɔɖilawo ƒe ha aɖe siwo ɖi tso togbɛ la dzi gbɔna, eye kasaŋku, axatsɛ, dze kple saŋku anɔ ɖiɖim le wo ŋgɔ, ke woawo ŋutɔwo anɔ nya gblɔm ɖi.
6 Yehowa ƒe gbɔgbɔ ava dziwò, eye àgblɔ nya ɖi kpe ɖe wo ŋu, eye àtrɔ azu ame bubu sãa.
7 Ne dzesi siawo va eme la, ekema wɔ nu sia nu si wò asi ate ŋui, elabena Mawu vavã la li kpli wò.
8 Eye nàdze ŋgɔnye ayi Gilgal, mava gbɔwò ava sa numevɔwo kple ŋutifafavɔwo. Nàlala ŋkeke adre va se ɖe esime mava gbɔwò, eye magblɔ nu si nàwɔ la na wò.”
9 Eye esi Saul trɔ be yeadzo le Samuel gbɔ ko la, Mawu trɔ eƒe dzi bubui, eye dzesi siawo katã va eme gbe ma gbe.
10 Eye wodzo le afi ma yi togbɛ la dzi, eye nyagblɔɖilawo ƒe ha aɖe va do goe. Enumake Mawu ƒe gbɔgbɔ va edzi, eye wòde asi nyagbɔgblɔɖi me le wo dome.
11 Eye esi ame siwo katã nyae tsã la kpɔe be ele nya gblɔm ɖi kpe ɖe nyagblɔɖilawo ŋu la, wobia wo nɔewo be: “Nu kae le Kis vi la wɔm? Ãa, Saul hãe le nyagblɔɖilawo domea?”
12 Eye ame aɖe bia be: “Ame kae nye wo fofo?”
Esia tae wòzu lodonya wogblɔna be: “Ãa, Saul hãe le nyagblɔɖilawo domea?”
13 Esi wòwu nyagbɔgblɔɖia nu la, eyi togbɛ la dzi.
14 Emegbe Saul fofo nɔviŋutsu bia eya kple eƒe subɔvi la be: “Afi kae mieyi?” Eɖo eŋu be: “Tedziawo di gee míetso, eye míenɔ wo didi dzi, ke esi míekpɔ wo o la, míeyi Samuel gbɔ.”
15 Eye Saul fofo nɔviŋutsua bia be: “Meɖe kuku, gblɔe nam: nya kae Samuel gblɔ na mi?”
16 Saul ɖo eŋu na fofoa nɔviŋutsu la be: “Egblɔ na mí be woke ɖe tedziawo ŋu xoxo.” Ke Saul megblɔ fiaɖuɖu ŋu nya si Samuel gblɔ la ya nɛ o.
17 Eye Samuel yɔ dukɔ la ƒo ƒu ɖe Yehowa gbɔ le Mizpa,
18 eye wògblɔ na Israel-viwo be: “Ale Yehowa, Israel ƒe Mawu la, gblɔe nye esi: ‘Nyee kplɔ Israel dzoe le Egipte, eye meɖe mi tso Egipte si me kple fiaɖuƒe siwo katã nɔ mia tem ɖe anyi la si me.
19 Ke miawo miegbe mia Mawu, ame si ɖe mi tso vɔ̃ siwo tu mi kple miaƒe xaxawo katã me la egbea, eye miegblɔ be: “Gbeɖe, ke boŋ ɖo fia ɖe mía nu.”
Eya ta mitɔ ɖe Yehowa ŋkume le miaƒe toawo kple miaƒe ame akpeakpeawo nu.’”
20 Eya ta Samuel na Israel-toawo katã te va, eye wotia Benyamin-to la.
21 Emegbe wòna Benyamin-to la ƒe ƒomeawo te va, eye wotia Matri viwo ƒe ƒome la. Mlɔeba wotia Saul, Kis vi.
Ke esi wodii la, womekpɔe o. 22 Eya ta wobia gbe Yehowa be: “Ðe ŋutsu la hã va afi sia?”
Yehowa ɖo eŋu be: “Eyae nye esi be ɖe agbawo dome.” 23 Eya ta woƒu du yi ɖahee tso afi ma vɛ.
Esi wòva tɔ ɖe dukɔa dome la, ekɔ ale gbegbe be ame bubuwo katã se abɔta nɛ. 24 Samuel gblɔ na dukɔ blibo la be: “Miele ame si Yehowa tia la kpɔma? Ame aɖeke mede enu le dukɔ blibo la katã me o!”
Eye dukɔ blibo la de asi ɣlidodo me be: “Fia nenɔ agbe tegbee!” 25 Eye Samuel gblɔ nu si fia la abia tso wo si la na dukɔa, eye wòŋlɔe ɖe agbalẽ me tsɔ da ɖe Yehowa ŋkume.
26 Saul dzo yi eƒe me le Gibea, eye kalẽtɔ siwo ƒe dzi Yehowa ʋã la yi kplii.
27 Ke ŋutsu yakame aɖewo ya gblɔ be: “Aleke ame sia awɔ aɖe mí?” Eya ta wodo vloe, eye wometsɔ nunana aɖeke vɛ nɛ o. Ke ezi kpi, mede nu eme o.
11:1-15
11 Eye Nahas, Amonitɔ la, ho yi ɖaƒu asaɖa anyi ɖe Yabes ŋu le Gilead. Yabes ŋutsuwo katã gblɔ na Nahas be: “Bla nu kpli mí ne míasubɔ wò.”
2 Nahas, Amonitɔ la, gblɔ na wo be: “Nu si mawɔ hafi abla nu kpli mi lae nye esi: maŋɔ ɖusimeŋku na mia dometɔ ɖe sia ɖe.
Mawɔ esia atsɔ ado vlo Israel blibo la katã.” 3 Yabes ƒe ametsitsiawo ɖo eŋu nɛ be: “Na ŋkeke adre mí, ne míadɔ ame ɖo ɖe Israel-nyigba blibo la katã dzi.
4 Emegbe ame dɔdɔawo va ɖo Saul ƒe Gibea hegblɔ nyaawo dukɔ bliboa se, eye dukɔ blibo la katã fa avi sesĩe.
5 Ke Saul kplɔ nyihawo tso gbe me gbɔna aƒe me, eye Saul bia be: “Nu kae le dukɔ la wɔm? Nu ka tae wole avi fam?” Eya ta wogblɔ Yabes ŋutsuawo ƒe nyawo nɛ.
6 Esi Saul se nya siawo ko la, Mawu ƒe gbɔgbɔ va edzi, eye eƒe dziku fla.
7 Eya ta elé nyitsu eve hefli wo kakɛkakɛe, eye wòtsɔ wo de dɔlawo si ɖo ɖe Israel-nyigba blibo la katã dzi hegblɔ kpe ɖe eŋu be: “Mía dometɔ si mado adze Saul kple Samuel yome o la, alea woawɔ eƒe nyiwoe nye esi!”
Ale Yehowa ƒe ŋɔdzi lé dukɔ la, eye wova kple tame ɖeka.
8 Eye wòxlẽ wo le Bezek: Israel-viwo ƒe xexlẽme le ame akpe alafa etɔ̃, eye Yuda ŋutsuwo le ame akpe blaetɔ̃.
9 Azɔ wogblɔ na ame dɔdɔ siwo va la be: “Ale miagblɔ na Yabes ŋutsuwo le Gilead ye nye esi: ‘Le etsɔ ŋdɔkutsu dzatsɛ la, woaxɔ na mi.’” Ale ame dɔdɔawo va gblɔe na Yabes ŋutsuwo, eye dzi dzɔ wo ŋutɔ.
10 Eya ta Yabes ŋutsuwo gblɔ na Amonitɔwo be: “Míana ta mi etsɔ, eye miawɔ nu sia nu si dze mia ŋu la ɖe mía ŋu.”
11 Esi ŋu ke la, Saul ma dukɔ la ɖe aʋalɔgo etɔ̃ me, eye wodze mɔ yi asaɖa la me le ŋdi me ŋudzɔɣi ɖasi Amonitɔwo va se ɖe ŋdɔkutsu dzatsɛ. Woka ame siwo susɔ la hlẽ, ale be ame eve mekpɔtɔ ɖe teƒe ɖeka o.
12 Eye dukɔ la gblɔ na Samuel be: “Ame kae gblɔ be: ‘Saul hãe anye fia ɖe mía nua?’ Kplɔ wo vɛ míawu.”
13 Ke Saul gblɔ be: “Womawu ame aɖeke egbe sia o, elabena Yehowa xɔ na Israel egbea.”
14 Emegbe Samuel gblɔ na dukɔ la be: “Miva míayi Gilgal, ne míaɖo kpe Saul ƒe fianyenye la dzi le afi ma.”
15 Ale dukɔ blibo la yi Gilgal, eye woɖo Saul fiae le afi ma le Yehowa ŋkume le Gilgal. Eye wosa ŋutifafavɔwo le Yehowa ŋkume le afi ma, eye Saul kple Israel ŋutsuwo katã kpɔ dzidzɔ le afi ma eteƒe mekɔ o.
12 Mlɔeba Samuel gblɔ na Israel blibo la katã be: “Mewɔ nu siwo katã miebia tso asinye la, eye meɖo fia na mi.
2 Azɔ fia lae akplɔ mi!
Nye la, metsi heƒo wɔ, eye vinyewo le mia dome, eye mekplɔ mi tso nye ɖekakpuime va se ɖe egbe sia. 3 Nyee nye esi. Miɖo eŋu nam le Yehowa ŋkume kple eƒe amesiamina la ŋkume: Ame ka ƒe nyitsu alo tedzie mexɔ? Alo ame kae metafa, ame kae mete ɖe anyi, alo ame ka sie mexɔ zãnu le heŋe aɖaba ƒu nu si wòwɔ la dzi? Ne maɖo eteƒe na mi.”
4 Woɖo eŋu be: “Mètafa mí o, mète mí ɖe anyi o, eye mèxɔ naneke le ame aɖeke si o.”
5 Eye wògblɔ na wo be: “Yehowae nye ɖasefo ɖe mia ŋu, eye eƒe amesiamina hã nye ɖasefo egbea, be miate ŋu atso nunye le naneke ŋu o.”
Woɖo eŋu be: “Eyae nye ɖasefo.”
6 Eya ta Samuel gblɔ na dukɔ la be: “Yehowa, ame si zã Mose kple Aron tsɔ kplɔ mia tɔgbuiwo dzoe le Egipte-nyigba dzi lae nye ɖasefo.
7 Azɔ miva tɔ ɖi ne madrɔ̃ ʋɔnu mi le Yehowa ŋkume, le nu dzɔdzɔe siwo katã Yehowa wɔ na mi kple mia tɔgbuiwo la gome.
8 “Esi Yakob va Egipte, eye mia tɔgbuiwo de asi Yehowa yɔyɔ me be wòaxɔ na yewo ko la, Yehowa dɔ Mose kple Aron, be woakplɔ mia tɔgbuiwo adzoe le Egipte, eye wona wova nɔ teƒe sia.
9 Ke woŋlɔ Yehowa woƒe Mawu la be, eye wòtsɔ wo dzra na Hazor ƒe aʋafia Sisera kple Filistitɔwo kpakple Moab-fia, eye wowɔ aʋa kpli wo.
10 Eye woyɔ Yehowa be wòaxɔ na yewo hegblɔ be: ‘Míewɔ nu vɔ̃, elabena míegblẽ Yehowa ɖi hesubɔ Baal kple Astoret legbawo; ke azɔ la, ɖe mí tso míaƒe futɔwo si me, ne míasubɔ wò.’
11 Ale Yehowa dɔ Yerubaal, Bedan, Yefta kple Samuel, eye wòɖe mi tso miaƒe futɔwo si me godoo va kpe, be mianɔ dedie.
12 Esi miekpɔ be Amonitɔwo ƒe fia Nahas ho ɖe mia ŋu la, miegblɔ nam be: ‘Gbeɖe, ke boŋ fia neɖu mía dzi!’ evɔ Yehowa mia Mawue nye miaƒe Fia hafi.
13 Azɔ fia si mietia, eye miebia lae nye esi; kpɔ ɖa, Yehowa ɖo fia ɖe mia nu.
14 Ne mi kple fia si le mia dzi ɖum la, miadze Yehowa, mia Mawu la yome, eye miavɔ̃e, asubɔe ahaɖo to eƒe gbe, eye miadze aglã ɖe Yehowa ƒe sedede ŋu o la, ekema nu adze edzi na mi.
15 Ke ne mieɖo to Yehowa ƒe gbe o, eye miedze aglã ɖe Yehowa ƒe sedede ŋu la, ekema Yehowa ƒe asi ava mia kple mia fofowo dzi.
16 Azɔ miva tɔ ɖi, ne miakpɔ nu gã sia si wɔ ge Yehowa le le mia ŋkume la ɖa.
17 Alo menye luxaɣie nye esia oa?
Mayɔ Yehowa, ne wòana dzi naɖe gbe, eye tsi nadza; ne miadze sii, eye miakpɔe be nu vɔ̃ɖie miewɔ le Yehowa ŋkume, be miebia fia na mia ɖokui.”
18 Ale Samuel yɔ Yehowa, eye Yehowa na dzi ɖe gbe, eye tsi dza gbe ma gbe, ale be dukɔ blibo la katã vɔ̃ Yehowa kple Samuel ŋutɔ.
19 Eye dukɔ blibo la katã gblɔ na Samuel be: “Do gbe ɖa na Yehowa wò Mawu la ɖe wò dɔlawo ta, elabena míedi be míaku o, elabena míewɔ nu vɔ̃ɖi tsɔ ƒu míaƒe nu vɔ̃wo katã dzi, be míebia fia na mía ɖokui.”
20 Eye Samuel gblɔ na dukɔ la be: “Migavɔ̃ o. Miewɔ vɔ̃ sia katã xoxo. Ðeko migatrɔ le Yehowa yome o, ke boŋ misubɔ Yehowa kple dzi blibo.
21 Migatrɔ dze nu dzodzro siwo ŋu viɖe aɖeke mele o, eye womeɖea ame o la yome o, elabena nu dzodzrowoe wonye.
22 Yehowa magblẽ eƒe dukɔ la ɖi o le eƒe ŋkɔ gã la ta, elabena Yehowa tsɔe ɖo eɖokui dzi be, yeawɔ mi mianye yeƒe dukɔ.
23 Eye nede megbe xaa tso gbɔnye be madzudzɔ gbedodoɖa ɖe mia ta, si anye nu vɔ̃ wɔwɔ ɖe Yehowa ŋu, mayi edzi afia nu mi le mɔ nyui kple mɔ dzɔdzɔe la ŋu.
24 Ðeko mivɔ̃ Yehowa, eye misubɔe nuteƒewɔwɔtɔe tso dzi blibo me, elabena mikpɔ nu gã siwo gbegbe wòwɔ na mi la ɖa!
25 Ke ne miesẽ dzi me hewɔ nu si nye vɔ̃ la, ekema atsrɔ̃ mi kple miaƒe fia la siaa.”
13:1-23
13 Saul xɔ ƒe . . . esime wòzu fia, eye wòɖu fia ɖe Israel dzi ƒe eve.
2 Eye Saul tia ame akpe etɔ̃ tso Israel; ame akpe eve le Saul ŋu le Mikmas kple Betel tonuto la me, eye ame akpe ɖeka le Yonatan ŋu le Gibea si nye Benyamin viwo ƒe du la me.
Ke eɖe asi le dukɔ la ƒe ame susɔeawo ŋu, eye wo dometɔ ɖe sia ɖe yi eƒe agbadɔ me. 3 Eye Yonatan si Filistitɔwo ƒe asrafoha si le Geba, eye Filistitɔwo see.
Ke Saul na woku kpẽ le anyigba blibo la katã dzi gblɔ be: “Hebritɔwo nesee!” 4 Eye Israel blibo la katã se be: “Saul si Filistitɔwo ƒe asrafoha aɖe, eya ta Israel va le ʋeʋẽm ɖe Filistitɔwo.”
Ale woyɔ dukɔ la ƒo ƒu, be woadze Saul yome ayi Gilgal. 5 Ke Filistitɔwo hã ƒo ƒu be yewoawɔ aʋa kple Israel: woƒe tasiaɖamwo le akpe blaetɔ̃, sɔdolawo le akpe ade hekpe ɖe ame siwo sɔ gbɔ kpaŋkpaŋ abe ƒutake ene la ŋu; eye woyi ɖaƒu asaɖa anyi ɖe Mikmas le Bet-Aven ƒe ɣedzeƒe gome.
6 Israel ŋutsuwo kpɔ be yewoɖo xaxa me, eye womimi yewo ɖo; ale dukɔ la yi ɖabe ɖe agadowo, ʋewo, agakpewo, tomexɔwo kple tsido ƒuƒluwo me.
7 Hebritɔ aɖewo gɔ̃ hã tso Yordan-tɔsisi la yi Gad kple Gilead-nyigba dzi.
Ke Saul ŋutɔ ya gakpɔtɔ le Gilgal, eye ame siwo katã le eyome la nɔ dzodzom nyanyanya.
8 Eye wòlala ŋkeke adre, va se ɖe esime ɣeyiɣi si Samuel ɖo la de, ke Samuel meva Gilgal o, eye dukɔ la le kakam le Saul ŋu.
9 Mlɔeba Saul gblɔ be: “Mitsɔ numevɔsa la kple ŋutifafavɔsaawo vɛ nam.”
Eye wòsa numevɔ la. 10 Esi wònya sa numevɔ la vɔ teti ko la, Samuel ye nye esi va ɖo.
Eya ta Saul yi ɖakpee heyrae. 11 Eye Samuel biae be: “Nu kae nye esi nèwɔ?” Saul ɖo eŋu be: “Mekpɔ be dukɔ la kaka le ŋunye, wò hã mèva le ɣeyiɣi ɖoɖia dzi o, eye Filistitɔwo ƒo ƒu ɖe Mikmas.
12 Eya ta mebu be: ‘Filistitɔwo ava dze dzinye fifia le Gilgal, evɔ nyemekpɔ ƒo koko na Yehowa be wòave nunye haɖe o.’
Eya tae mezi ɖokuinye dzi hesa numevɔ la.” 13 Eye Samuel gblɔ na Saul be: “Èwɔ bometsinu. Mèlé se si Yehowa wò Mawu de na wò la me ɖe asi o.
Ðe nèlé eme ɖe asi la, anye ne Yehowa ana wò fiaɖuƒe nali ke ɖe Israel dzi tegbee.
14 Ke azɔ wò fiaɖuƒe manɔ anyi eteƒe nadidi o.
Yehowa adi ŋutsu si ƒe nu dze eƒe dzi ŋu la, Yehowa aɖoe eƒe dukɔ la kplɔlae, elabena mèɖo to se si Yehowa de na wò la o.”
15 Eye Samuel dze mɔ tso Gilgal yi Gibea si nye Benyamin ƒe du la me, eye Saul xlẽ dukɔ la me tɔ siwo susɔ ɖe eŋu la, eye woanɔ ame alafa ade.
16 Eye Saul kple via Yonatan kpakple ame siwo susɔ ɖe eŋu la nɔ Geba si nye Benyamin viwo ƒe du la me, eye Filistitɔwo ya ƒu asaɖa anyi ɖe Mikmas.
17 Eye Filistitɔwo ƒe nuhalawo ma ɖe hatsotso etɔ̃ me. Hatsotso ɖeka ɖo ta Ofra mɔ si yi Sual-nyigba dzi;
18 evelia to Bet-Horon mɔ, eye etɔ̃lia to mɔ si yi liƒo si dze ŋgɔ Zeboim Bali me ɖo ta gbedzi la.
19 Ke gbede aɖeke mele Israel-nyigba blibo la katã dzi o, elabena Filistitɔwo gblɔ be: “Ne Hebritɔwo nagatu yi alo akplɔ na wo ɖokuiwo o.”
20 Eye Israel-vi ɖe sia ɖe yi ɖanyrea eƒe agblenu alo eƒe dziga alo eƒe fía alo eƒe hɛ gobɛ le Filistitɔwo gbɔ.
21 Eye ga si woxɔna ne wonyre agblenuawo, dzigaawo, gaflowo kple fíaawo, alo ɖe nyikplɔti si nu le tsutsuẽ la dzadzra ɖo tae nye pim ɖeka.
22 Eye le aʋakpegbea la, womekpɔ yi alo akplɔ le ame siwo le Saul kple Yonatan ŋu la dometɔ aɖeke si o, negbe Saul kple via Yonatan si koe wole.
23 Ke Filistitɔwo ƒe asrafoha aɖe ho yi Mikmas todomemɔ la dzi.
14:1-52
14 Gbe ɖeka Saul viŋutsu Yonatan gblɔ na eƒe adekplɔvi la be: “Va míayi Filistitɔwo ƒe dzɔla siwo le go kemɛ dzi la gbɔ.”
Ke megblɔe na fofoa o. 2 Eye Saul nɔ yevuboɖati si le Migron la te le Gibea gbɔto, eye ŋutsu siwo le eŋu la anɔ alafa ade.
3 (Eye Ahiya, si nye Ahitub vi, Ikabod nɔvi, Finehas vi, Eli vi, ame si nye Yehowa ƒe nunɔla le Silo, sie kɔmewu la le.) Gake ameawo menya be Yonatan dzo o.
4 Ke agakpe si le abe aɖu ene la le mɔ si Yonatan di be yeato aɖo Filistitɔwo ƒe dzɔlawo gbɔ la ƒe akpa evea; ɖeka ŋkɔe nye Bozez, eye evelia ŋkɔe nye Sene.
5 Agakpeawo dometɔ ɖeka le abe sɔti ene le dziehekpa dzi dze ŋgɔ Mikmas, eye evelia le anyiehekpa dzi dze ŋgɔ Geba.
6 Eye Yonatan gblɔ na eƒe adekplɔvi la be: “Va míayi go kemɛ dzi le dzɔla aʋamatsomatsotɔ siawo gbɔ. Ðewohĩ Yehowa axɔ na mí, elabena naneke mexea mɔ na Yehowa, be wòatsɔ ame geɖe alo ame ʋɛ axɔ na ame o.”
7 Eye eƒe adekplɔvi la gblɔ nɛ be: “Wɔ nu sia nu si le wò dzi me. Trɔ ɖe afi si nèlɔ̃ eye manɔ yowòme ayi afi sia afi si nèdi.”
8 Eye Yonatan gblɔ be: “ Míayi ɖe ameawo gbɔ le go kemɛ dzi, eye míana woakpɔ mí.
9 Ne wogblɔ na mí be: ‘Mitɔ, va se ɖe esime míava mia gbɔ!’ la, ekema míatɔ ɖe afi si míele, eye míayi wo gbɔ o.
10 Ke ne wogblɔ na mí be: ‘Miva kpe kpli mí!’ la, ekema míayi, elabena Yehowa atsɔ wo ade asi na mí.
Esiae anye dzesi na mí.” 11 Azɔ wo ame evea na Filistitɔwo ƒe dzɔlawo kpɔ wo. Eye Filistitɔwo gblɔ be: “Kpɔ ɖa! Hebritɔwoe nye esi do tso do siwo me wobe ɖo la me.”
12 Ke ŋutsu siwo woɖo dzɔlawoe la gblɔ na Yonatan kple eƒe adekplɔvi la be: “Miva kpe kpli mí, ne míafia nane mi!”
Enumake Yonatan gblɔ na eƒe adekplɔvi la be: “Dze yonyeme, elabena Yehowa atsɔ wo ade asi na Israel.”
13 Eye Yonatan ta asi kple afɔ, eye eƒe adekplɔvi la le eyome; Yonatan le wo ƒom ƒu anyi, eye eƒe adekplɔvi la le wo wum le eyome.
14 Ame siwo Yonatan kple eƒe adekplɔvi wu gbã la anɔ ame blaeve, eye teƒea anɔ abe agbleka afã ƒe didime ene.
15 Eye ŋɔdzi lé Filistitɔ siwo le asaɖa la me le gbea dzi kple dzɔlawo katã, dzidzi ƒo nuhalawo gɔ̃ hã. Anyigba nɔ ʋuʋum eye ŋɔdzi tso Mawu gbɔ lé wo.
16 Eye Saul ƒe gbetakpɔla siwo le Gibea si nye Benyamin viwo ƒe dua me la kpɔ be zi tɔ le afi sia afi!
17 Saul gblɔ na ame siwo le eŋu la be: “Mixlẽ ameawo, ne míakpɔ ame si dzo le mía dome.” Esi woxlẽ ameawo la, wokpɔ be Yonatan kple eƒe adekplɔvi la meli o.
18 Eye Saul gblɔ na Ahiya be: “Tsɔ Mawu vavã la ƒe Aɖaka la vɛ!”
(Elabena Mawu vavã la ƒe Aɖaka la le Israel-viwo gbɔ ɣemaɣi.) 19 Eye esi Saul le nu ƒom na nunɔlaa la, zitɔtɔ la ganɔ sesẽm ɖe edzi le Filistitɔwo ƒe asaɖaa me.
20 Eye Saul kple ame siwo katã le eŋu la ƒo ƒu eye woyi aʋa la nu, eye wokpɔ be Filistitɔawo dome ame sia ame trɔ yi ɖe ehavi ŋu; eye Filistitɔawo tɔtɔ ale gbegbe.
21 Eye Hebritɔ siwo nɔ Filistitɔwo ƒe akpa dzi tsã, siwo ho kpli wo ɖaƒu asaɖa anyi la gɔ̃ hã va de Israel-vi siwo le Saul kple Yonatan ŋu la dzi.
22 Israel ŋutsu siwo katã be ɖe Efrayim tonutoa me hã se be Filistitɔwo si, eye woawo hã do go va ti wo yome le aʋa la nu.
23 Ale Yehowa ɖe Israel gbe ma gbe, eye aʋa la de Bet-Aven ke.
24 Ke ɖeɖi te Israel ŋutsuwo ŋu gbe ma gbe, elabena Saul ka atam gblɔ na ameawo be: “Ne ame aɖe aɖu nu hafi fiẽ naɖo, esime nyemebia hlɔ̃ nye futɔwo vɔ haɖe o la, aɖi amea ŋu kpékpekpe!”
Eya ta ameawo dometɔ aɖeke mede naneke nu me o.
25 Eye ameawo katã va ɖo ave me, eye wokpɔ anyitsi le afi ma.
26 Esi wova ɖo avea me la, kpɔ ɖa, anyitsie nye ema le tsyɔtsyɔm, ke ame aɖeke mede ɖeke nu me o, elabena wovɔ̃ atamkaka la.
27 Ke Yonatan ya mesee be ye fofo ka atam na ameawo o, eya ta edo atikplɔ si le esi la ɖa tɔ anyiɖaɖa la me. Esi wòdee nu me la, eƒe mo kɔ.
28 Eye ameawo dometɔ ɖeka gblɔ nɛ be: “Fofowò ka atam gblɔ na ameawo be: ‘Aɖi ame si aɖu nu egbea ŋu!’
Esia tae ɖeɖi te ameawo ŋu vevie ɖo.” 29 Ke Yonatan gblɔ be: “Fofonye he vɔ̃ gã aɖe va anyigba la dzi.
Mikpɔ ale si nye mo kɔ esi mede anyitsi vi sia nu mee ɖa. 30 Ne ɖe ameawo ɖu woƒe futɔwo ƒe aboyonu siwo wokpɔ la ƒe ɖe egbea la, anye ne míesi wo wu alea hafi!
31 Gbe ma gbe la, wosi Filistitɔwo tso Mikmas va se ɖe Aiyalon, eye ɖeɖi te dukɔ la ŋu belibeli.
32 Eye aʋakɔ la dze aboyonuawo dzi ŋukeklẽtɔe, wolé alẽwo, nyiwo kple nyiviwo hewu wo kɔ ɖe anyigba, eye woɖu lãa kple ʋua siaa.
33 Eye wova gblɔe na Saul be: “Kpɔ ɖa! Dukɔ la le nu vɔ̃ wɔm ɖe Yehowa ŋu, elabena wole lã kple ʋu ɖum.” Eye wògblɔ be: “Miewɔ nuteƒe o.
Mimli kpe gã aɖe vɛ nam gbã gbɔ.” 34 Eye Saul gblɔ be: “Mikaka ɖe ameawo dome miagblɔ na wo be: ‘Mia dometɔ ɖe sia ɖe nekplɔ eƒe nyi alo alẽ va gbɔnye, ne miawu wo le teƒe sia ahaɖu. Migawɔ nu vɔ̃ ɖe Yehowa ŋu aɖu lã kple ʋu o.’”
Ale ameawo dometɔ ɖe sia ɖe kplɔ eƒe nyitsu vɛ zã ma me, eye wowui le afi ma. 35 Eye Saul ɖi vɔsamlekpui na Yehowa.
Esiae nye vɔsamlekpui gbãtɔ si wòɖi na Yehowa. 36 Emegbe Saul gblɔ be: “Mina míayi Filistitɔwo gbɔ le zã me, eye míaha wo va se ɖe esime ŋu ke. Míasusɔ wo dometɔ ɖeka pɛ hã ɖi o.”
Woɖo eŋu be: “Nu sia nu si nyo ŋuwò la, wɔe.”
Eye nunɔla la gblɔ be: “Mina míate ɖe Mawu vavã la ŋu le afi sia.” 37 Eye Saul bia gbe Mawu be: “Maho adze Filistitɔwo yomea? Àtsɔ wo ade asi na Israel mahã?” Ke Mawu meɖo eŋu nɛ gbe ma gbe o.
38 Eya ta Saul gblɔ be: “Mi dukɔ la ƒe tatɔwo katã, mite va afii, eye miku eme miakpɔ be nu vɔ̃ kae ame aɖe wɔ egbea hã.
39 Elabena zi ale si Yehowa, Israel Ðela, le agbe la, ne vinye Yonatan ye hã la, ku kee wòaku.”
Ke ame aɖeke meɖo eŋu nɛ o. 40 Eye wògblɔ na Israel blibo la be: “Mianɔ akpa ɖeka, eye nye kple vinye Yonatan hã míanɔ akpa ɖeka.”
Eye ameawo gblɔ na Saul be: “Nu si nyo ŋuwò la, wɔe.” 41 Eye Saul gblɔ na Yehowa be: “Oo, Israel ƒe Mawu, na nyateƒea nadze to Tumim dzi!”
Eye wòlé Yonatan kple Saul, ke dukɔ la do le eme.
42 Eye Saul gblɔ be: “Midzidze nu, ne miatso nya me le nye kple vinye Yonatan dome.”
Eye nudzidze la dze Yonatan dzi. 43 Eye Saul bia Yonatan be: “Gblɔe nam, nu kae nèwɔ?”
Eya ta Yonatan ɖo eŋu nɛ be: “Metsɔ atikplɔ si le asinye la tɔ anyitsi me de nu me. Nyee nye esi!
Maku faa!” 44 Eye Saul gblɔ be: “Yonatan, Mawu nefiam, ne wòagafiam ɖe edzi, ne mèku o fĩ!” 45 Ke ameawo bia Saul be: “Yonatan, ame si he dziɖuɖu gã sia vɛ na Israel la nakua? Gbeɖe!
Ale dukɔ la xɔ Yonatan ɖe agbe, be meku o.
46 Eya ta Saul gbugbɔ le Filistitɔwo yome, eye Filistitɔwo yi wo nɔƒe.
47 Eye Saul ƒe fiaɖuɖu ɖe Israel dzi li ke, eye wòwɔ aʋa kple eƒe futɔ siwo nye Moabtɔwo, Amonitɔwo, Edomtɔwo, Zoba-fiawo kple Filistitɔwo godoo va kpe; eye afi sia afi si wòtrɔ ɖo la, eɖua wo dzi.
48 Ewɔ kalẽ, eye wòsi Amalektɔwo heɖe Israel tso ame siwo da adzo wo la si me.
49 Saul viŋutsuwoe nye Yonatan, Yiswi kple Malki-Sua. Eye vinyɔnuvi eve nɔ esi; tsitsitɔ ŋkɔe nye Merab, eye ɖevitɔ ŋkɔe nye Mikal.
50 Saul srɔ̃ ŋkɔe nye Ahinoam, Ahimaaz vinyɔnu.
Eƒe aʋafia ŋkɔe nye Abner, Ner vi, ame si nye Saul fofo nɔvi.
51 Saul fofoe nye Kis, eye Abner fofo Ner nye Abiel vi.
52 Saul wɔ aʋa kple Filistitɔwo vevie le eƒe agbenɔɣi katã. Ne Saul kpɔ ŋutsu sesẽ alo kalẽtɔ aɖe ko la, ekplɔnɛ dea eƒe aʋawɔlawo dome.
15:1-35
15 Eye Samuel gblɔ na Saul be: “Yehowa dɔm be masi ami na wò nàzu fia ɖe eƒe dukɔ Israel dzi; eya ta ɖo to nàse Yehowa ƒe nya.
2 Ale aʋakɔwo ƒe Yehowa gblɔe nye esi: ‘Mabia akɔnta Amalektɔwo le nu si wowɔ ɖe Israel ŋu, esi wotso ɖe eŋu le mɔ dzi, esime Israel tso Egipte gbɔna la ta.
3 Eya ta yi ɖasi Amalektɔwo, eye nàtsrɔ̃ wo kple woƒe nuwo katã gbidigbidi. Mègakpɔ nublanui na wo o; ke boŋ nàwu wo: ŋutsu kple nyɔnu, ɖevi kple vi nono, nyi kple alẽ, kposɔ kple tedziwo siaa.’”
4 Eya ta Saul yɔ dukɔ la ƒo ƒu, eye wòxlẽ wo le Telaim, aʋawɔla afɔzɔlawo le ŋutsu akpe alafa eve, eye Yuda ŋutsuwo le akpe ewo.
5 Eye Saul va Amalek dua gbɔ hede xa ɖe bali la me.
6 Eye Saul gblɔ na Kenitɔwo be: “Midzo, mite ɖa, midzo le Amalektɔwo dome, ne magatsrɔ̃ mi kpe ɖe wo ŋu o. Elabena mieve Israel-viwo nu esime wotso Egipte gbɔna.” Ale Kenitɔwo te ɖa le Amalektɔwo ŋu.
7 Emegbe Saul yi ɖasi Amalektɔwo tso Havila va ɖo keke Sur, si le Egipte ŋgɔ ke.
8 Elé Amalek-fia Agag agbagbee, eye wòtsɔ yi tsrɔ̃ ame bubuawo katã gbidii.
9 Ke Saul kple dukɔ la mewɔ naneke Agag o, wokpɔ alẽ nyuitɔwo, nyiwo kple lã siwo da ami, kpakple agbowo kple nu nyuiwo katã ta. Womedi be yewoatsrɔ̃ wo o. Ke nu siwo katã nye nu siwo ŋu viɖe mele o kple esiwo womedi o la koe wotsrɔ̃.
10 Eye Yehowa ƒe gbe va na Samuel be:
11 “Evem be meɖo Saul fiae, elabena etrɔ le yonyeme, eye mewɔ nye nyawo dzi o.”
Nu sia te ɖe Samuel dzi, ale be wòfa avi na Yehowa zã blibo la katã.
12 Esi Samuel fɔ kaba be yeayi aɖakpe Saul le ŋdi la, wogblɔ na Samuel be: “Saul yi Karmel, eye wòɖi ŋkuɖodzikpe ɖe afi ma na eɖokui.
Eye wòtrɔ yi Gilgal.” 13 Esi Samuel va Saul gbɔ mlɔeba la, Saul gblɔ nɛ be: “Yehowa neyra wò.
Mewɔ Yehowa ƒe gbe dzi.” 14 Ke Samuel biae be: “Ke alẽwo kple nyiwo ƒe xɔxlɔ̃ kae nye ema sem mele ɖe to me?”
15 Saul ɖo eŋu be: “Amalektɔwo gbɔe wokplɔ wo tsoe, elabena dukɔ la kpɔ alẽ kple nyi nyuitɔwo ta, be woatsɔ wo asa vɔ na Yehowa wò Mawu; ke míetsrɔ̃ nu susɔeawo ya gbidigbidi.”
16 Eye Samuel gblɔ na Saul be: “Tɔ gbɔ! Magblɔ nya si Yehowa gblɔ nam etsɔ zã me la na wò.”
Eya ta egblɔ nɛ be: “Ƒo nu!”
17 Eye Samuel gblɔ be: “Ðe menye esime mèbu ɖokuiwò ɖe naneke me o ye nèzu Israel-toawo ƒe tatɔ, eye Yehowa si ami na wò nèzu fia ɖe Israel nu oa?
18 Emegbe Yehowa dɔ wò ɖe dɔgbe gblɔ be: ‘Heyi, ne nàtsrɔ̃ nu vɔ̃ wɔla siwo nye Amalektɔwo gbidigbidi.
Wɔ aʋa kpli wo va se ɖe esime nètsrɔ̃ wo vɔ keŋkeŋ.’ 19 Ekema nu ka tae mèɖo to Yehowa ƒe gbe o?
Ke boŋ nètsɔ ŋukeklẽ yi ɖaha aboyonuwo hewɔ nu si nye vɔ̃ le Yehowa ŋkume!” 20 Ke Saul gblɔ na Samuel be: “Gake meɖo to Yehowa ƒe gbe ɖe! Mede nu si gbe Yehowa dɔm ɖo, eye mekplɔ Amalek-fia Agag vɛ, ke metsrɔ̃ Amalektɔwo ya gbidigbidi.
21 Gake dukɔ la ha alẽwo kple nyi siwo nye aboyonu siwo wòle be woatsrɔ̃ gbidii la ƒe nyuitɔwo be woatsɔ asa vɔ na Yehowa wò Mawu le Gilgal.”
22 Eye Samuel ɖo eŋu nɛ be: “Ðe numevɔsawo kple vɔsawo dzea Yehowa ŋu wu toɖoɖo Yehowa ƒe gbea?
Kpɔ ɖa!
Toɖoɖo nyo wu vɔsa, eye nusese nyo wu agbo ƒe ami; 23 elabena aglãdzedze kple afakaka ƒe nu vɔ̃e sɔ, eye dada kple akunyawɔwɔ kpakple trɔ̃subɔsubɔe sɔ.
Esi nègbe Yehowa ƒe nya ta la, eya hã gbe wò be màgaɖu fia o.”
24 Eye Saul gblɔ na Samuel be: “Mewɔ nu vɔ̃, meda Yehowa ƒe se kple wò nyawo dzi, elabena ɖe mevɔ̃ dukɔ la, eya tae meɖo to woƒe gbe ɖo.
25 Ke azɔ meɖe kuku, tsɔ nye nu vɔ̃ la kem, eye nàgbugbɔ ayi kplim, ne maɖade ta agu na Yehowa.”
26 Ke Samuel gblɔ na Saul be: “Nyemagbugbɔ kpli wò o, elabena ègbe Yehowa ƒe nya, eye Yehowa hã gbe wò be màgaɖu fia ɖe Israel dzi o.”
27 Esi Samuel trɔ be yeadzo la, Saul lé eƒe awu ʋlaya si ŋu abɔ mele o la toga, eye wòdze.
28 Eye Samuel gblɔ nɛ be: “Yehowa dze Israel ƒe fiaɖuƒe la le asiwò egbea, eye wòatsɔe ana hawòvi si nyo wu wò.
29 Hekpe ɖe eŋu la, Israel ƒe Bubutɔ la maka aʋatso o, eye matrɔ susu o, elabena menye amegbetɔ wònye, ne wòatrɔ susu o.”
30 Eye wògblɔ be: “Mewɔ nu vɔ̃.
Ke meɖe kuku, de bubu ŋunye le nye dukɔ la ƒe ametsitsiwo ŋkume kple Israel ŋkume. Gbugbɔ kplim, ne maɖade ta agu na Yehowa wò Mawu la.”
31 Eya ta Samuel gbugbɔ kple Saul yi, eye Saul yi ɖade ta agu na Yehowa.
32 Eye Samuel gblɔ be: “Mikplɔ Amalek-fia Agag vɛ nam.” Agag zɔ heheɖemegbetɔe yi egbɔ, eye Agag gblɔ na eɖokui be: ‘Nyateƒee, ku ƒe vɔvɔ̃ bú.’
33 Ke Samuel gblɔ be: “Ale si ko wò yi na nyɔnuwo zu konɔe la, nenemae dawò hã azu konɔwo ƒe konɔ le nyɔnuwo dome.” Ale Samuel fli Agag kakɛkakɛe le Yehowa ŋkume le Gilgal.
34 Emegbe Samuel dzo yi Rama, eye Saul hã yi eƒe me le Saul ƒe Gibea.
35 Eye Samuel megakpɔ Saul kpɔ gbeɖe o va se ɖe eƒe kugbe, ke Samuel xa nu le Saul ta. Eve Yehowa be yeɖo Saul fiae ɖe Israel nu.
16:1-23
16 Mlɔeba Yehowa gblɔ na Samuel be: “Ɣekaɣi nànɔ konyi fam le Saul ta ase ɖo, evɔ wònye megbee be magaɖu fia ɖe Israel dzi o?
De ami wò lãdzo la me, eye nàdze mɔ. Madɔ wò ɖe Betlehemtɔ Isai gbɔ, elabena metia fia na ɖokuinye le viawo dome.”
2 Ke Samuel gblɔ be: “Aleke mawɔ ayi?
Ne Saul see la, awum.”
Eye Yehowa gblɔ nɛ be: “Kplɔ nyivi aɖe ɖe asi, eye nàgblɔ be: ‘Vɔ sa gee meva na Yehowa.’
3 Eye nàkpe Isai va vɔsaƒea; ekema mana nànya nu si nàwɔ.
Si ami na ame si dzi matɔ asi na wò la nam.” 4 Samuel wɔ nu si Yehowa gblɔ la.
Esi wòva ɖo Betlehem eye dumemetsitsiawo kpɔe la, woɖi vo, eya ta wobiae be: “Ŋutifafae nèhe vɛa?” 5 Eɖo eŋu be: “Ŋutifafae. Vɔ sa gee meva na Yehowa. Mikɔ mia ɖokuiwo ŋu, ne miava vɔsaƒea kplim.” Eye wòkɔ Isai kple viawo ŋu hekpe wo va vɔsaƒea.
6 Esi woge ɖe eme, eye wòkpɔ Eliab la, egblɔ be: “Vavãe Yehowa ƒe amesiamina lae nye esi le eŋkume.”
7 Ke Yehowa gblɔ na Samuel be: “Mègakpɔ eƒe dzedzeme kple eƒe atsudzɔdzɔ o, elabena megbee. Elabena menye ale si amegbetɔ kpɔa nue nye ale si Mawu kpɔa nui o, elabena nu si le dzedzem koe amegbetɔ kpɔna, ke Yehowa ya kpɔa keke dzi me ke.”
8 Eye Isai yɔ Abinadab wòva to Samuel ŋkume, ke egblɔ be: “Yehowa metia eya hã o.”
9 Emegbe Isai na Sama va yi, ke egblɔ be: “Yehowa metia eya hã o.”
10 Ale Isai na viawo dometɔ adre va to Samuel ŋkume, gake Samuel gblɔ na Isai be: “Yehowa metia wo dometɔ aɖeke o.”
11 Eye Samuel bia Isai be: “Viwò ŋutsuviawo katãe nye esia?” Eɖo eŋu be: “Ekpɔtɔ ɖevitɔ la, eye ele alẽwo kplɔm.”
Eye Samuel gblɔ na Isai be: “Dɔ woayi aɖakplɔe vɛ, elabena míanɔ anyi aɖu nu o, va se ɖe esime wòva afi sia hafi.”
12 Eya ta edɔ woyi ɖakplɔe vɛ. Ðekakpuia biã, eƒe ŋkuwo nya kpɔ, eye wòdze ɖeka.
Eye Yehowa gblɔ be: “Tso nàsi ami nɛ, elabena eyae!” 13 Eya ta Samuel tsɔ lãdzo si me ami le la, eye wòsi ami nɛ le nɔviawo ŋkume.
Emegbe Samuel tso hedze mɔ yi Rama.
14 Eye Yehowa ƒe gbɔgbɔ dzo le Saul dzi, eye gbɔgbɔ vɔ̃ɖi aɖe tso Yehowa gbɔ va le fu ɖem nɛ vevie.
15 Eye Saul ƒe subɔviwo gblɔ nɛ be: “Kpɔ ɖa, gbɔgbɔ vɔ̃ɖi aɖe tso Mawu gbɔ le fu ɖem na wò.
16 Mía aƒetɔ, míeɖe kuku, ɖe gbe na wò subɔvi siwo le ŋkuwòme, ne woadi ŋutsu aɖe si bi ɖe saŋkuƒoƒo me nyuie la vɛ. Eye ne gbɔgbɔ vɔ̃ɖi si tso Mawu gbɔ la va dziwò la, ekema wòaƒo saŋku, ne wòaka ɖe eme na wò.”
17 Eya ta Saul gblɔ na eƒe subɔviawo be: “Midi ŋutsu aɖe si nya saŋkuƒoƒo nyuie la nam, eye miakplɔe vɛ nam.”
18 Subɔviawo dometɔ ɖeka gblɔ nɛ be: “Kpɔ ɖa, mekpɔ Isai, Betlehemtɔ la ƒe viwo dometɔ ɖeka si bi ɖe saŋkuƒoƒo me, dzi le eƒo eye wònye aʋakalẽtɔ. Enya nuƒoƒo, eye wòdze ɖeka hã, eye Yehowa li kplii.”
19 Eye Saul dɔ ame ɖo ɖe Isai gbɔ be woagblɔ nɛ be: “Ðo viwò David, si le lãhawo gbɔ la ɖem.”
20 Ale Isai kplɔ tedzi ɖeka, eye wòtsɔ abolo kple wain lãgbalẽgolo ɖeka kpakple gbɔ̃vi ɖeka, eye wòtsɔ wo kpe ɖe via David ŋu ɖo ɖe Saul.
21 Ale David va Saul gbɔ, eye wòsubɔe. Saul va lɔ̃e ŋutɔ, eye wòzu eƒe adekplɔvi.
22 Eya ta Saul dɔ ame ɖo ɖe Isai gbɔ be woagblɔ nɛ be: “Meɖe kuku, na David nanɔ gbɔnye asubɔm, elabena eƒe nu nyo ŋunye.”
23 Eye ne Mawu ƒe gbɔgbɔ vɔ̃ɖi la va Saul dzi la, ekema David ƒoa saŋku, ale be Saul kpɔa gbɔdzɔe, eye wòkana ɖe eme nɛ, eye gbɔgbɔ vɔ̃ɖi la dzona le edzi.
17:1-58
17 Eye Filistitɔwo ƒo woƒe aʋakɔwo nu ƒu be yewoawɔ aʋa. Woƒo ƒu ɖe Yuda du, si nye Soko la me, eye wova ƒu asaɖa anyi ɖe Soko kple Azeka dome le Efes-Damim.
2 Saul kple Israel ŋutsuwo hã ƒo ƒu heva ƒu asaɖa anyi ɖe Ela Bali la me, eye woho le aʋalɔgowo me yi aʋa kpe ge kple Filistitɔwo.
3 Filistitɔwo le to la ƒe akpa ɖeka, eye Israel-viwo hã le to la ƒe akpa kemɛ, eye bali la tso wo dome.
4 Eye aʋakalẽtɔ aɖe do go tso Filistitɔwo ƒe asaɖa la me; eŋkɔe nye Goliat, etso Gat, eye wòkɔ abɔklugui ade kple asi ɖeka.
5 Eɖɔ akɔbligakuku, eye wòdo gawu si le abe tɔmelãtsro ene. Eƒe gawu la ƒe kpekpeme le akɔbli sekel akpe atɔ̃.
6 Edo akɔblikpoxɔnuwo ɖe eƒe akpaligbe, eye wòkpla akɔbliŋutrɔ aɖe ɖe dzime.
7 Eƒe akplɔti le abe avɔlɔ̃lawo ƒe agbabɔ ene, eye akplɔ si le enu la ƒe kpekpeme nye gayibɔ sekel alafa ade; eye eƒe akpoxɔnutsɔla dze eŋgɔ.
8 Eye wòtɔ hedo ɣli ɖo ɖe Israel ƒe aʋalɔgoawo be: “Nu ka tae mieho heva dze aʋa ɖi?
Alo menye Filistitɔe menye, eye miawo mienye Saul ƒe subɔviwo oa?
Mitia ŋutsu ɖeka, ne wòava kpe kplim. 9 Ne ete ŋu wɔ aʋa kplim, eye wòwum la, ekema míazu miaƒe subɔviwo. Ke ne mede enu hewui la, ekema miawo hã miazu subɔviwo na mí asubɔ mí.”
10 Eye Filistitɔ la gagblɔ be: “Meɖe alɔme le Israel ƒe aʋalɔgowo ŋu egbea.
Miɖe ŋutsu ɖeka nam, ne nye kplii míawɔ aʋa!” 11 Esi Saul kple Israel blibo la se Filistitɔ la ƒe nya siawo la, ŋɔdzi lé wo, eye wovɔ̃ ŋutɔ.
12 Ke David nye Efratatɔ, si tso Betlehem le Yuda, si ŋkɔe nye Isai la, ƒe vi.
Viŋutsu enyi le Isai si, eye le Saul ŋɔli la, enye amegãɖeɖi. 13 Isai vi tsitsi etɔ̃awo kplɔ Saul ɖo yi aʋa la. Via etɔ̃ siwo yi aʋa la ƒe ŋkɔwoe nye Eliab, si nye ŋgɔgbevi la, eveliae nye Abinadab, eye etɔ̃liae nye Sama.
14 David ye nye ɖevitɔ, eye tsitsitɔ etɔ̃awo dze Saul yome.
15 Ke David dzona le Saul gbɔ yina ɖakplɔa fofoa ƒe alẽwo le Betlehem gatrɔna gbɔna.
16 Ke Filistitɔ la vana ŋdi kple fiẽ va tɔna ɖi, ŋkeke blaene sɔŋ.
17 Eye Isai gblɔ na via David be: “Meɖe kuku, netsɔ nàtsɔ nuku tɔtɔe efa ɖeka sia kple abolo ewo siawo yi na fowòwo le asaɖa la me.
18 Eye nàtsɔ notsi babla ewo siawo ayi na aʋakplɔla si le ame akpe ɖeka nu la; azɔ hã, nàbia nɔviwòwo ƒe fɔfɔme ta se, eye nàxɔ gbe tso wo gbɔ vɛ nam.”
19 Woawo kple Saul kpakple Israel ŋutsu bubuawo katã le Ela Bali la me be yewoawɔ aʋa kple Filistitɔwo.
20 Ale David fɔ ŋdi kanya hegblẽ alẽawo ɖe ame aɖe gbɔ; eye wòdo agba hedze mɔ abe ale si tututu Isai de se nɛ ene. Esi wòva ɖo asaɖaa me la, aʋakɔawo do yina aʋakpeƒea, eye wodo aʋaɣli.
21 Israel kple Filistitɔwo dze aʋa, eye aʋalɔgo dze ŋgɔ aʋalɔgo.
22 Enumake David dro agba la da ɖe agbadzikpɔla la gbɔ heƒu du yi aʋakpeƒea. Esi wòɖo la, ebia nɔviawo ƒe fɔfɔme ta se.
23 Esi wòle nu ƒom kpli wo la, Filistitɔwo ƒe aʋakalẽtɔ si ŋkɔe nye Goliat, tso Gat, lae nye ema do. Etso Filistitɔwo ƒe aʋalɔgowo dome gbɔna, eye wògblɔ nya siwo wògblɔna tsã la David se.
24 Esi Israel ŋutsuwo katã kpɔ ŋutsua la, wovɔ̃ ŋutɔ eye wosi le enu.
25 Eye Israel ŋutsuwo gblɔ be: “Miekpɔ ŋutsu ma si do gbɔnaa? Alɔme ɖe gee wògbɔna le Israel ŋu.
Ame si awui la, fia la ana kesinɔnu geɖee, atsɔ eya ŋutɔ vianyɔnu nɛ, eye fofoa ƒe aƒe magadzɔ nu alo awɔ dudɔ le Israel o.” 26 Eye David bia ŋutsu siwo tɔ ɖe egbɔ la be: “Nu kae woawɔ na ame si awu Filistitɔ ma ahaɖe vlododo ɖa le Israel dzi?
27 Eye ŋutsuawo gblɔ nya mawo ke, si wogblɔ tsã la nɛ be: “Ale kple ale woawɔ na ame si awui la.”
28 Esi nɔvia tsitsitɔ Eliab see wònɔ nu ƒom kple ŋutsuawo la, dzi ku Eliab ɖe David ŋu vevie eye wògblɔ be: “Nu ka wɔ gee nèva? Eye ame ka gbɔe nègblẽ alẽ ʋɛ mawo ɖo le gbea dzi?
Menya be ɖe nètsona le ɖokuiwò si wɔa nu, eye susu vlo le dzi me na wò; aʋa teƒe kpɔ gee nèva.”
29 David ɖo eŋu be: “Nu ka mehewɔ fifia? Menye nya ko mebia oa?”
30 Eye wòtrɔ ɖa le eŋu te ɖe ame bubu ŋu gabia nya mawo ke, eye ameawo gaɖo eŋu nɛ abe tsã ene.
31 Wose nya siwo David gblɔ la, eye woyi ɖagblɔe na Saul. Eya ta ena wokplɔe vɛ.
32 Eye David gblɔ na Saul be: “Dzika megatso ame aɖeke ƒo o. Wò subɔvi ayi aɖawɔ aʋa kple Filistitɔ ma.”
33 Ke Saul gblɔ na David be: “Màte ŋu ayi aɖawɔ aʋa kple Filistitɔ ma o, elabena ɖevi ko nènye, ke eya la, aʋawɔla wònye tso eƒe ɖekakpui me ke.”
34 Eye David gblɔ na Saul be: “Wò subɔvi nɔ fofoa ƒe alẽhawo kplɔm eye dzata aɖe va lé alẽ ɖeka le lãha la dome, ɣebubuɣi sisiblisi aɖe hã va lé alẽ ɖeka.
35 Ale meti wo yome, eye meƒo wo ƒu anyi heɖee le woƒe nu me. Esi dzata la tso ɖe ŋunye la, melé eƒe kɔdza, eye meƒoe ƒu anyi hewui.
36 Wò subɔvi ƒo dzata kple sisiblisi la siaa ƒu anyi, eye anɔ na Filistitɔ aʋamatsomatsotɔ sia hã abe wo dometɔ ɖeka ene, elabena eɖe alɔme le Mawu gbagbe la ƒe aʋalɔgowo ŋu.”
37 Eye David gblɔ kpee be: “Yehowa, ame si ɖem tso dzata kple sisiblisi ƒe fewo me la, aɖem tso Filistitɔ sia si me.”
Eya ta Saul gblɔ na David be: “Heyi, eye Yehowa nenɔ kpli wò.”
38 Eye Saul do eƒe awuwo na David, eɖɔ akɔbligakuku ɖe ta nɛ, eye wòdo gawu nɛ.
39 Eye David ta eƒe yi ɖe awuawo dzi, eye wòdze agbagba be yeaɖe zɔ, gake mete ŋui o, elabena medo wo kpɔ o.
David gblɔ na Saul be: “Nyemate ŋu anɔ nu siawo me ayi o, elabena nyemedo wo kpɔ o.” Eya ta David ɖe wo ɖi.
40 Etsɔ eƒe lãkplɔti ɖe asi, edi kpe zɔzrɔ̃e atɔ̃ le tɔʋu la me tsɔ de eƒe alẽkplɔlawo ƒe akplo la me, eƒe akafo la le esi eye wòzɔ ɖe Filistitɔ la dzi.
41 Eye Filistitɔ la le tetem ɖe David ŋu hele egogom, eye eƒe akpoxɔnutsɔla dze eŋgɔ.
42 Esi Filistitɔ la fɔ kɔ dzi kpɔ David la, edo vloe, elabena ɖevi ko wònye, ebiã, eye wòdze ɖeka.
43 Eya ta Filistitɔ la bia David be: “Avue menye hafi nètsɔ kpowo gbɔna gbɔnyea?”
Eye Filistitɔ la yɔ eƒe mawuwo tsɔ ƒo fi de David.
44 Filistitɔ la gblɔ na David be: “Wò ya te va gbɔnye ko, eye matsɔ wò lã ana dziƒoxewo kple gbemelãwo.”
45 David ɖo eŋu na Filistitɔ la be: “Wò ya ètsɔ yi, akplɔ kple aŋutrɔ gbɔna gbɔnye, ke nye ya megbɔna gbɔwò le aʋakɔwo ƒe Yehowa, Israel ƒe aʋalɔgowo ƒe Mawu, si ŋu nèɖe alɔme le la, ƒe ŋkɔ me.
46 Yehowa atsɔ wò ade asi nam egbea, eye mawu wò ahatso ta le nuwò; eye matsɔ Filistitɔwo ƒe aʋakɔ la ƒe kukuawo ana dziƒoxewo kple gbemelãwo egbea; eye anyigbadzitɔwo katã anyae be Mawu aɖe le Israel.
47 Eye ame siwo katã ƒo ƒu ɖe afi sia adze sii be menye yi alo akplɔ ye Yehowa tsɔna xɔna na ame o, elabena Yehowa tɔe nye aʋa la, eye eyae atsɔ mi katã ade asi na mí.”
48 Eye Filistitɔ la zɔ ɖe David dzi, David wɔ kaba ƒu du ɖo ta aʋakpeƒea, be yeakpe kple Filistitɔ la.
49 David ƒo asi ɖe eƒe akploa me ɖe kpe ɖeka hedae kple eƒe akafo wòyi ɖalɔ Filistitɔ la ƒe ŋgonu. Kpe la ŋɔ eƒe ŋgonu yi eme, eye wòmu tsyɔ mo anyi.
50 Ale David tsɔ akafo kple kpe ɖeka ɖu Filistitɔ la dzi; eƒo Filistitɔ la ƒu anyi hewui; togbɔ be yi menɔ David si o hã.
51 David ƒu du yi ɖatɔ ɖe Filistitɔ la dzi. Eye wòɖe Filistitɔ la ƒe yi le aku me, tso ta le enu. Esi Filistitɔwo kpɔ be yewoƒe aʋakalẽtɔa ku la, wosi.
52 Enumake Israel kple Yuda ŋutsuwo ho kple ɣli heti Filistitɔwo yome tso bali la me va ɖo keke Ekron ƒe agbowo nu ke, eye Filistitɔ siwo wowu la kaka ɖe mɔa dzi tso Saarayim va se ɖe Gat kple Ekron ke.
53 Esi Israel-viwo trɔ le Filistitɔwo yome la, wova ha Filistitɔwo ƒe asaɖawo.
54 Eye David tsɔ Filistitɔ la ƒe ta va Yerusalem, ke etsɔ Filistitɔ la ƒe aʋawɔnuawo da ɖe eƒe agbadɔ me.
55 Esi Saul kpɔ David wòyina Filistitɔa kpe ge la, ebia aʋafia Abner be: “Abner, ame ka ƒe vie ɖevi la nye?” Abner ɖo eŋu be: “Oo fia, metà wò agbe, nyemenyae o!”
56 Fia la gblɔ be: “Yi ɖabia ame si ƒe vi ɖekakpuia nye ta se.”
57 Eya ta esi David wu Filistitɔ la vɔ hetrɔ gbɔ ko la, Abner kplɔe yi Saul ŋkume, eye Filistitɔ la ƒe ta le esi.
58 Eye Saul biae be: “Ðekakpui, ame ka ƒe vie nènye?” David ɖo eŋu be: “Wò subɔvi Betlehemtɔ Isai ƒe vie menye.”
18:1-30
18 Esi David ƒo nu kple Saul vɔ ko la, David ƒe nu lé dzi na Yonatan, eye Yonatan lɔ̃e abe eɖokui ene.
2 Tso gbe ma gbe dzi la, Saul xɔe eye meɖe mɔ nɛ wògbugbɔ yi fofoa ƒe me o.
3 Eye Yonatan kple David bla nu, elabena elɔ̃e abe eɖokui ene.
4 Yonatan ɖe eƒe awu ʋlaya si ŋu abɔ mele o tsɔ na David, etsɔ eƒe aʋawu, yi, dati kple eƒe alidziblanu hã nɛ.
5 Eye afi sia afi si Saul dɔ David ɖo la, edzea edzi nɛ. Eya ta Saul tsɔe ɖo aʋawɔlawo nu, eye esia nyo dukɔ blibo la kple Saul ƒe subɔviwo hã ŋu.
6 Ne David kple aʋawɔlawo trɔ gbɔna tso Filistitɔwo wuƒe la, nyɔnuwo doa go tso Israel duwo katã me nɔa ha dzim nɔa ɣe ɖum eye wotsɔa axatsɛwo kple kasaŋkuwo nɔa aseye tsom va kpea fia Saul.
7 Eye nyɔnu siwo nɔa aseye tsom la nɔa ha dzim be: “Saul wu ame akpewo, David ya wu ame akpe ewowo.”
8 Esia na dzi ku Saul vevie, elabena ha la mevivi enu o, eya ta egblɔ be: “Wotsɔ akpe ewowo na David, ke wotsɔ akpewo na nye ya. Fianyenye la koe susɔ woatsɔ anɛ!”
9 Tso gbe ma gbe la, Saul va nɔ susu vɔ̃ bum ɖe David ŋu.
10 Esi ŋu ke la, gbɔgbɔ vɔ̃ɖi aɖe tso Mawu gbɔ va Saul dzi, ale be wòle nu wɔm tramatrama le aƒea me, esime David le kasaŋku ƒom abe ale si wòwɔna tsã ene. Saul lé akplɔ ɖe asi,
11 kasia Saul da akplɔ la hegblɔ be: ‘Matɔ David amimii ɖe gli ŋu!’ ke David de axae zi eve.
12 Eye Saul de asi David vɔvɔ̃ me, elabena Yehowa li kplii, ke egblẽ Saul ya ɖi.
13 Eya ta Saul ɖe David ɖa le eɖokui ŋu hetsɔe ɖo aʋawɔla akpe ɖeka nu ale be wòkplɔa dukɔ la yia aʋae.
14 Nu sia nu si David wɔna la dzea edzi nɛ, eye Yehowa nɔ kplii.
15 Esi Saul kpɔe be nu sia nu dzea edzi nɛ la, evɔ̃e ŋutɔ.
16 Ke Israel kple Yuda blibo la katã lɔ̃ David ƒe nya, elabena enɔa ŋgɔ na wo le woƒe aʋahohowo me.
17 Emegbe Saul gblɔ na David be: “Kpɔ ɖa, vinyenyɔnu tsitsitɔ Merab ye nye esi. Matsɔe na wò nàɖe. Gake wɔ kalẽ nam, eye nàwɔ Yehowa ƒe aʋawo ko.” Ke Saul gblɔ le eɖokui me be: ‘Matsi nye asi me o, ke boŋ netsi Filistitɔwo si me.’
18 Ke David gblɔ na Saul be: “Ame kae menye, eye ame kae ƒonyemetɔwo kple fofonye ƒe ƒomea nye le Israel, ne mahayi fia ƒe to nye ge?”
19 Ke esi ɣeyiɣi de be woatsɔ Saul vinyɔnu Merab ana David la, wotsɔe na Adriel Meholatɔ la xoxo wòɖe.
20 Ke Saul vinyɔnu Mikal lɔ̃ David, eye wova gblɔe na Saul, eye nya la dzɔ dzi nɛ.
21 Eye Saul gblɔ be: “Matsɔe nɛ, ne wòazu mɔ̃ nɛ, ale be wòatsi Filistitɔwo si me.”
Eya ta Saul gblɔ na David zi evelia be: “Àzu tonye egbea.”
22 Eye Saul de se na eƒe subɔviwo be: “Miɖe kpɔ David ne miagblɔ nɛ be: ‘Kpɔ ɖa! Wò nu nyo fia la ŋu, eye eƒe subɔviwo katã hã lɔ̃ wò.
Eya ta lɔ̃ nàzu fia ƒe toyɔvi.’” 23 Esi Saul ƒe subɔviwo va gblɔ nya siawo na David la, David ɖo eŋu be: “Nu tsɛ wònye le mia ŋkume be, nye ame dahe si mele ɖeke me o la, nanye fia ƒe toa?”
24 Eye Saul ƒe subɔviwo va gblɔe nɛ be: “Ale kple ale David gblɔ.”
25 Eye Saul gblɔ be: “Ale miagblɔ na David ye nye esi: ‘Fia la mele srɔ̃ɖenu aɖeke dim o, ke boŋ Filistitɔwo ƒe aʋanuyi alafa ɖeka, ne wòatsɔ abia hlɔ̃ fia ƒe futɔwo.’” Ke tame vɔ̃e Saul ɖo, be yeana David natsi Filistitɔwo si me.
26 Eya ta eƒe subɔviawo va gblɔ nya la na David, eye nya la dze David ŋu be yeanye fia ƒe to.
Esi ŋkeke si woɖo la mekpɔ de haɖe o la, 27 David kple eƒe amewo yi ɖawu Filistitɔ alafa eve, eye David tsɔ woƒe aʋanuyiawo katã vɛ na fia la, ne wòazu fia ƒe to. Ale Saul tsɔ vianyɔnu Mikal nɛ wòɖe.
28 Saul kpɔe dze sii be Yehowa li kple David, eye be ye vinyɔnu Mikal hã lɔ̃e.
29 Ale Saul gavɔ̃ David ɖe edzi, eye Saul va zu David ƒe futɔ le eƒe agbemeŋkekewo katã me.
30 Ɣesiaɣi si Filistitɔwo ƒe amegãwo ho yi aʋa la, David ɖua wo dzi wu Saul ƒe subɔviwo katã; eye eƒe ŋkɔ de du ŋutɔ.
19:1-24
19 Emegbe Saul gblɔ na via Yonatan kple eƒe subɔviwo katã be yele David wu ge.
2 Esi David ƒe nu nyoa Saul vi Yonatan ŋu ŋutɔ ta la, Yonatan gblɔ na David be: “Fofonye Saul le didim be yeana woawu wò.
Eya ta meɖe kuku, kpɔ ɖokuiwò dzi nyuie etsɔ ŋdi, eye nàdi ɣaɣlaƒe aɖe abe ɖo. 3 Ke nye la, mayi aɖatsi tsitre ɖe fofonye gbɔ le gbedzi, afi si nèbe ɖo.
Eye maƒo nu le ŋuwò na fofonye, ne mede dzesi nane la, mava gblɔe na wò.” 4 Eya ta Yonatan ƒo nu nyuie le David ŋu na fofoa Saul. Egblɔ nɛ be: “Fia megawɔ vɔ̃ ɖe eƒe subɔvi David ŋu o, elabena mewɔ vɔ̃ aɖeke wò o; dɔ nyui siwo wòwɔ na wò la ɖe vi na wò.
5 Etsɔ eƒe agbe de afɔku me heyi ɖawu Filistitɔ la, ale be Yehowa to esia me he dziɖuɖu gã aɖe vɛ na Israel katã.
Èkpɔe, eye dzi dzɔ wò. Ekema nu ka tae nàwɔ nu vɔ̃ ɖe ʋu maɖifɔ ŋu ahana woawu David dzodzro?”
6 Ale Saul ɖo to Yonatan ƒe gbe, eye Saul ka atam be: “Zi ale si Yehowa le agbe la, womawui o.”
7 Emegbe Yonatan yɔ David, eye Yonatan gblɔ nya siawo katã nɛ. Eya ta Yonatan kplɔ David vɛ na Saul wònɔ egbɔ abe tsã ene.
8 Emegbe aʋa gadzɔ, eye David do go yi ɖawɔ aʋa kple Filistitɔwo, eye wòsi wo hewu wo dometɔ gbogbo aɖewo, ale be wosi le enu.
9 Eye Yehowa ƒe gbɔgbɔ vɔ̃ɖi va Saul dzi esime wòbɔbɔ nɔ aƒe me, eye eƒe akplɔ le esi, eye David nɔ kasaŋku ƒom nɛ.
10 Saul di be yeatɔ akplɔ David amimii ɖe gli ŋu, ke ede axa na Saul, eye akplɔ si wòda la yi ɖatɔ gli. Eye David si dzo le zã ma me.
11 Emegbe Saul dɔ amewo ɖe David ƒe me, be woadzɔ eŋu, ale be ne ŋu ke la, woawui, ke David srɔ̃ Mikal gblɔ nɛ be: “Ne mèsi zã sia o la, ekema àzu ame kuku etsɔ.”
12 Enumake Mikal na David ɖi to fesre nu be wòasi adzo.
13 Eye Mikal tsɔ terafim legba da ɖe aba dzi, eye wòtsɔ avɔ si wolɔ̃ kple gbɔ̃fu ɖo ɖe eƒe tade hetsyɔ avɔ nɛ.
14 Eye Saul dɔ amewo ɖa be woaɖakplɔ David vɛ, ke Mikal gblɔ be: “Ele dɔ lém.”
15 Ale Saul dɔ amewo ɖa be woaɖakpɔ David ɖa gblɔ be: “Miyi ɖakɔ eya kple aba la vɛ nam ne woawui.”
16 Esi dɔlaawo va la, wokpɔ terafim legba la le abaa dzi, eye avɔ si wolɔ̃ kple gbɔ̃fu le eƒe tade.
17 Eye Saul bia Mikal be: “Nu ka tae nèflum alea, eye nèɖe asi le nye futɔ ŋu wòsi dzo?” Mikal ɖo eŋu na Saul be: “Eyae gblɔ nam be: ‘Ðe asi le ŋunye madzo!
Ne menye nenema o la, mawu wò.’” 18 Ke David si yi Samuel gbɔ le Rama. Eye wògblɔ nu siwo katã Saul wɔe la nɛ. Eye eya kple Samuel wodzo yi ɖanɔ Nayot.
19 Emegbe wova gblɔ na Saul be: “Kpɔ ɖa!
David le Nayot le Rama.” 20 Enumake Saul dɔ amewo ɖa be woaɖalé David vɛ. Esi wokpɔ nyagblɔɖila tsitsiwo wole nya gblɔm ɖi, eye Samuel nye tatɔ le wo nu la, Mawu ƒe gbɔgbɔ va Saul ƒe dɔlawo dzi, ale be woawo hã wote nuwɔwɔ abe nyagblɔɖilawo ene.
21 Esi wova gblɔe na Saul la, enumake edɔ ame bubuwo ɖa, eye woawo hã wote nuwɔwɔ abe nyagblɔɖilawo ene.
Eya ta Saul gadɔ ame hatsotso etɔ̃lia ɖa, eye woawo hã wɔ nu abe nyagblɔɖilawo ene. 22 Mlɔeba eya ŋutɔ hã yi Rama. Esi wòɖo vudo gã si le Seku gbɔ la, ebia be: “Afi kae Samuel kple David le?” Woɖo eŋu be: “Wole Nayot le Rama.”
23 Esi Saul le mɔa dzi tso afi ma yina Nayot si le Rama la, Mawu ƒe gbɔgbɔ va eya hã dzi, eye wòyi azɔlia dzi hele nu wɔm abe nyagblɔɖila ene va se ɖe esime wòɖo Nayot le Rama.
24 Eye eya hã ɖe eƒe awuwo ɖi, eye wòwɔ nu abe nyagblɔɖila ene le Samuel ŋkume, eye wòɖe ama mlɔ anyi ɖi ŋkeke blibo kple zã blibo ma katã. Esia tae wogblɔna be: “Ãa, Saul hãe le nyagblɔɖilawo domea?”
20:1-42
20 Eye David si tso Nayot le Rama va Yonatan gbɔ hebiae be: “Nu kae mewɔ?
Vo kae meda, eye nu vɔ̃ kae mewɔ ɖe fofowò ŋu, hafi wòle didim be yeaɖe nye agbe ɖa?”
2 Yonatan ɖo eŋu nɛ be: “Nede megbe xaa! Mèle kuku ge o. Kpɔ ɖa! Fofonye mawɔ nu gã alo nu sue aɖeke, ne megblɔe nam o. Nu ka ŋuti fofonye aɣla nu sia ɖem?
Nu sia madzɔ o.” 3 Ke David gaka atam gblɔ be: “Fofowò nyae nyuie be, mèlɔ̃a nu le gbɔnye o, eya ta agblɔ be: ‘Mele be Yonatan nanya naneke tso eŋu ne wòavee o.’
Ke zi ale si Yehowa le agbe, eye wò hã èle agbe la, nye kple ku dome megadidi o!” 4 Yonatan gagblɔ na David be: “Nu sia nu si nàgblɔ la, mawɔe na wò.” 5 Eye David gblɔ na Yonatan be: “Kpɔ ɖa! Etsɔe nye dzinu yeye, eye wòle nam godoo be mabɔbɔ nɔ anyi aɖu nu kple fia la; do mɔm madzo aɖaɣla ɖokuinye ɖe gbe me, va se ɖe ŋkeke etɔ̃lia ƒe fiẽ.
6 Ne fofowò de dzesii be nyemeli o la, ekema gblɔ be: ‘David bia mɔ le gbɔnye be yeaƒu du ayi yewo de Betlehem, elabena ƒome blibo la le ƒevɔ sa ge le afi ma.’
7 Ne egblɔ be: ‘Enyo!’ la, ekema wò dɔla ŋu fa.
Ke ne edo dziku la, ekema nyae be eɖo tame vɔ̃ ɖe ŋunye. 8 Eya ta ve wò dɔla nu, elabena wò kple wò dɔla mieɖo Yehowa ƒe nubabla me. Ke ne meda vo la, ekema wò ŋutɔ wum.
Nu ka ŋuti nàkplɔm ayi na fofowò?” 9 Yonatan ɖo eŋu nɛ be: “Nede megbe xaa be mawɔ nu ma tɔgbi ɖe ŋuwò! Ne menyae be fofonye ɖo tame vɔ̃ ɖe ŋuwò la, ɖe nyemagblɔe na wò oa?”
10 Eye David bia Yonatan be: “Ne fofowò da gbe ɖe gbɔwò ɖe, ame kae agblɔe nam?”
11 Yonatan gblɔ na David be: “Wò ya va míayi gbe me.” Ale wo kple eve la woyi gbe me.
12 Eye Yonatan gblɔ na David be: “Yehowa, Israel ƒe Mawu la, nanye ɖasefo, be etsɔ ɣealewoɣi, alo ŋkeke etɔ̃a gbe la, mate fofonye ƒe nu me ase. Ne susu nyui le esi ɖe David ŋu la, ekema ɖe nyemadɔ ame ɖe wò woava gblɔe na wò oa?
13 Ke ne fofonye di be yeawɔ vɔ̃ wò, gake nyemeva gblɔe na wò o hedo mɔ wò le ŋutifafa me o la, ekema Yehowa nefia Yonatan, eye wòagafiae ɖe edzi.
Yehowa nenɔ kpli wò abe ale si wònɔ kple fofonye ene.
14 Eye ne megale agbe la, ɖe màɖe Yehowa ƒe amenuveve afiam, eye ne meku hã màɖee afiam oa?
15 Eye wò amenuveve la nu megatso le aƒenye me o tegbee, ne Yehowa ɖe David ƒe futɔwo katã ɖa le anyigba dzi gɔ̃ hã.”
16 Eya ta Yonatan bla nu kple David ƒe aƒe gblɔ be, “Yehowa abia akɔnta tso David ƒe futɔwo si.”
17 Ale Yonatan gana David ka atam nɛ ɖe lɔlɔ̃ si wòtsɔ lɔ̃e la dzi, elabena elɔ̃e abe ale si wòlɔ̃ eya ŋutɔ ɖokui ene.
18 Eye Yonatan gblɔ nɛ be: “Etsɔe nye dzinu yeye, eye woade dzesii be mèli o, elabena wò zikpui atsi ƒuƒlu.
19 Woagade dzesi wò anyimanɔmanɔ la wu le ŋkeke etɔ̃a gbe, eya ta yi afi si nèbe ɖo tsã la, eye nànɔ kpe sia xa.
20 Mada aŋutrɔ etɔ̃ ɖo ɖe kpea xa, abe nanee medzidze da ene.
21 Ne medɔ subɔvi aɖe ɖa la, magblɔ be: ‘Yi ɖadi aŋutrɔawo.’ Ne megblɔ na subɔvia be: ‘Kpɔ ɖa! Aŋutrɔawo le axawò afii, fɔ wo’ la, ekema va, elabena zi ale si Yehowa le agbe la, efia be ŋuwò fa, vɔ̃ aɖeke madzɔ ɖe dziwò o.
22 Ke ne megblɔ na ɖekakpui la be: ‘Kpɔ ɖa! Aŋutrɔawo le ŋgɔwò ɖaa’ la, ekema dzo, elabena Yehowa do mɔ wò.
23 Ke nya siwo nye kpli wò míegblɔ la, Yehowa nenɔ nye kpli wò dome tegbee.”
24 Eye David ɣla eɖokui ɖe gbea me.
Esi dzinu yeye ɖo la, fia la bɔbɔ nɔ eƒe zikpui dzi be yeaɖu nu. 25 Fia la bɔbɔ nɔ teƒe si wònɔna edziedzi le glia ŋu.
Yonatan dze ŋgɔe, eye Abner bɔbɔ nɔ Saul xa, ke David ƒe nɔƒe ya tsi ƒuƒlu. 26 Saul megblɔ nya aɖeke gbe ma gbe o, elabena ebu be: ‘Nanee dzɔ, ale be eŋu mekɔ o.
Ɛ̃, anye eŋutie mekɔ o.’ 27 Eye le ŋkeke evea gbe, si nye ŋkeke si kplɔ dzinu yeyea ɖo dzi la, David ƒe nɔƒe la gatsi ƒuƒlu kokoko. Eye Saul bia via Yonatan be: “Nu ka tae Isai vi la meva nua ɖuƒe etsɔ kple egbe siaa o?”
28 Yonatan ɖo eŋu na Saul be: “David ɖe kuku nam be maɖe mɔ na ye yeayi Betlehem.
29 Eye wògblɔ be: ‘Meɖe kuku, na mayi, elabena míaƒe ƒomea le vɔ sa ge le dua me, eye nɔvinyee ɖo du ɖem. Eya ta ne ève nunye la, ekema meɖe kuku, na maƒu du ayi aɖakpɔ nɔvinyewo ɖa.’
Esia tae meva fia ƒe kplɔ̃ ŋu o ɖo.” 30 Ale Saul do dɔmedzoe ɖe Yonatan ŋu vevie gblɔ nɛ be: “Wò nyɔnu dzeaglã ƒe vi, menyae nyuie be, ètia Isai vi la be nàtsɔ ado ŋukpe ɖokuiwò, eye nàdo ŋukpe dawò.
31 Elabena ŋkeke ale si Isai vi la le agbe le anyigba dzi la, wò ŋutɔ kple wò fianyenye la miali ke o.
Eya ta dɔ, ne woaɖakplɔe vɛ nam, elabena edze na ku.”
32 Ke Yonatan bia fofoa Saul be: “Nu ka tae woawui ɖo? Nu kae wòwɔ?”
33 Enumake Saul da akplɔ be yeatɔe, eye Yonatan dze sii be ye fofo ɖoe kplikpaa be yeawu David.
34 Enumake dzi ku Yonatan vevie wòtso le kplɔ̃a ŋu, eye meɖu abolo le dzinu yeye ƒe ŋkeke evelia dzi o, elabena David ƒe nya la te ɖe edzi, eye eya ŋutɔ fofoa do ŋukpee.
35 Esi ŋu ke la, Yonatan dze mɔ yi gbe me le teƒe si eya kple David woɖo ɖi be yewoakpe le, eye ɖekakpui dzaa aɖe si nye eƒe subɔvi la nɔ eŋu.
36 Eye wògblɔ na eƒe subɔvi la be: “Meɖe kuku, ƒu du yi ɖadi aŋutrɔ siwo da ge mala.”
Subɔvi la ƒu du yi, eye Yonatan da aŋutrɔ la to eta.
37 Esi subɔvia ɖo afi si aŋutrɔ si Yonatan da la dze la, Yonatan do ɣli ɖe subɔvi la yome gblɔ be: “Alo menye aŋutrɔ lae nye ema ɖaa le ŋgɔwò oa?”
38 Eye Yonatan gado ɣli ake ɖe subɔvia yome be: “Ðe abla! Netsɔ! Mègatɔ o!” Eye Yonatan ƒe subɔvi la yi ɖafɔ aŋutrɔawo heva eƒe aƒetɔ gbɔ.
39 Ke subɔvia menya nu si le edzi yim o; negbe Yonatan kple David koe nya.
40 Emegbe Yonatan tsɔ eƒe aʋawɔnuawo na eƒe subɔvi la gblɔ nɛ be: “Tsɔ wo yi dua me.”
41 Esi subɔvia dzo la, David do go tso afi ma lɔƒo, le anyiehe gome. Eye wòdze klo tsyɔ mo anyi zi etɔ̃, eye wogbugbɔ nu na wo nɔewo hefa avi ɖe wo nɔewo dzi, ke David ƒe avifafa nu sẽ wu.
42 Eye Yonatan gblɔ na David be: “Heyi le ŋutifafa me, elabena mí ame evea míeka atam le Yehowa ƒe ŋkɔ me be: ‘Yehowa nenɔ nye kpli wò dome, eye wòanɔ nye dzidzimeviwo kple wò dzidzimeviwo dome tegbee.’” Ale David tso dze mɔ, eye Yonatan hã yi dua me.
21:1-15
21 Emegbe David va nunɔla Ahimelek gbɔ le Nob. Ahimelek vɔ̃ eye wòdo go va kpe David hebiae be: “Nu ka ŋuti wò ɖeka koe va, eye ame aɖeke mele ŋuwò o?”
2 David ɖo eŋu na nunɔla Ahimelek be: “Fia lae de gbe aɖe asi nam, eye wògblɔ nam be, ‘Ame aɖeke meganya naneke le nya si gbe mele dɔwòm ɖo kple gbe si mede asi na wò la ŋu o.’ Eye mewɔ ɖoɖo kple nye ɖekakpuiawo be míado go le teƒe aɖe.
3 Eya ta ne abolo atɔ̃ le asiwò la, ekema tsɔ wo nam, alo nu sia nu si nàkpɔ ko.”
4 Ke nunɔla la gblɔ na David be: “Abolo dzodzro aɖeke mele asinye o, gake abolo kɔkɔe ya li; ne ɖekakpuiawo mede nyɔnu gbɔ le ŋkeke siawo me o ko.”
5 David ɖo eŋu na nunɔla la be: “Wotsri nyɔnu na mí abe ale si wònɔ tsã esime meyi aʋa ene. Ne dɔdeasi dzro aɖe koe wònye ɣemaɣi evɔ ɖekakpuiawo ŋuti kɔ la, ɖe wo ŋuti makɔ egbe sia wu esi míeva dɔ tɔxɛ sia gbe oa!”
6 Ale nunɔla la tsɔ abolo kɔkɔe la nɛ, elabena abolo aɖeke mele afi ma o, negbe ŋkumeɖobolo si woɖe le Yehowa ŋkume be woatsɔ abolo yeye aɖo eteƒe le gbe si gbe woɖee ɖa la ko.
7 Ke Saul ƒe subɔviwo dometɔ ɖeka, si wosika ɖi le Yehowa ŋkume la, nɔ afi ma gbe ma gbe.
Eŋkɔe nye Doeg, Edomtɔ la, eye wònye Saul ƒe lãkplɔlawo ƒe amegã. 8 Eye David gblɔ na Ahimelek be: “Akplɔ alo yi aɖeke mele gbɔwò afi sia oa?
Nyemetsɔ nye yi alo nye aʋawɔnuwo ɖe asi o, elabena ehiã be woakpɔ fia ƒe nya la gbɔ kpata.” 9 Nunɔla la gblɔ be: “Filistitɔ Goliat, ame si nèwu le Ela Bali me la ƒe yi koe li, eyae nye esi ŋu wobla avɔ ɖo, le kɔmewu la megbe.
Eye David gblɔ be: “Etɔgbi aɖeke meli o. Tsɔe nam.”
10 David dze mɔ gbe ma gbe henɔ sisim le Saul nu, eye mlɔeba wòva Gat-fia Akis gbɔ.
11 Eye Akis ƒe subɔviwo gblɔ nɛ be: “Menye David siae nye anyigba la ƒe fia oa? Alo menye eya ŋue woɖu ɣe le nɔ gbɔgblɔm be: ‘Saul wu ame akpewo, David ya wu ame akpe ewowo’ oa?”
12 Nya siawo ɖe fu na David ƒe dzi, ale be wòde asi Gat-fia Akis vɔvɔ̃ me ŋutɔ.
13 Eya ta edo tsu eɖokui le wo ŋkume henɔ aɖaʋanu wɔm le wo dome. Eye wònɔ fli tem ɖe dugbo la ƒe ʋɔtruwo ŋu, eye ade nɔ tsyɔtsyɔm ɖe ge me nɛ.
14 Mlɔeba Akis gblɔ na eƒe subɔviwo be: “Esi miekpɔ be ame sia le aɖaʋanu wɔm ɖe, nu ka tae miekplɔe vɛ nam?
15 Alo aɖaʋatɔe le hiãyem hafi miekplɔe vɛ be wòava nɔ aɖaʋanu wɔm le gbɔnyea? Ðe wòle be ame sia nage ɖe nye aƒe mea?”
22:1-23
22 David dzo le afi ma hesi yi agado si le Adulam la me. Esi nɔviawo kple fofoa ƒemetɔwo katã see la, woyi egbɔ le afi ma.
2 Eye ame siwo katã le xaxa me kple fenyilawo kpakple ame siwo katã dɔme le vevem la ƒo ƒu ɖe eŋu, eye wòzu woƒe tatɔ. Ame siwo le eŋu la anɔ ame alafa ene.
3 Emegbe David dzo le afi ma yi Mizpe le Moab, eye wògblɔ na Moab-fia be: “Meɖe kuku, na fofonye kple danye nanɔ mia gbɔ, va se ɖe esime manya nu si Mawu awɔ nam.”
4 Ale wògblẽ wo ɖe Moab-fia gbɔ, eye wotsi egbɔ ŋkeke siwo katã David le agado la me.
5 Emegbe nyagblɔɖila Gad gblɔ na David be: “Mèganɔ teƒe ma o. Dzo yi Yuda-nyigba dzi.” Ale David dzo, eye wòva Heret-ve me.
6 Saul se be woke ɖe David kple ame siwo le eŋu la ŋuti.
Ɣemaɣi Saul bɔbɔ nɔ Gibea le tamarisk-ti te le togbɛ la dzi, elé eƒe akplɔ ɖe asi, eye eŋumewo katã le tsitre ƒo xlãe.
7 Eye Saul gblɔ na eŋume siwo le tsitre ƒo xlãe la be: “Mi Benyamin viwo, meɖe kuku, miɖo to miasee. Ðe miesusu be Isai vi la ana anyigbawo kple waingblewo mia?
Ðe wòaɖo mi katã amegãwo ɖe ame akpewo nu alo ɖe ame alafawo nua? 8 Mi katã mieɖo nugbe ɖe ŋunye! Ame aɖeke mefi tofi nam esime nye ŋutɔ vinye bla nu kple Isai vi la o! Eye mia dometɔ aɖeke mese veve ɖe nunye, ne wòava fi tofi nam be, nye ŋutɔ vinye na nye subɔvi tso ɖe ŋunye heva de xa ɖi nam, abe ale si wòle egbe sia ene o.”
9 Eye Doeg Edomtɔ si tɔ ɖe afi ma henye tatɔ le Saul ŋumewo nu la ɖo eŋu nɛ be: “Mekpɔ Isai vi la wòva Ahimelek, Ahitub vi gbɔ le Nob.
10 Ebia gbe Yehowa nɛ; ena mɔdzinuɖuɖui. Eye wòtsɔ Goliat, Filistitɔ la ƒe yi nɛ.”
11 Enumake fia la dɔ be woayi aɖayɔ nunɔla Ahimelek, Ahitub vi la kple nunɔla siwo katã le fofoa ƒe me le Nob la vɛ.
Ale wo katã wova fia la gbɔ. 12 Eye Saul gblɔ be: “Ahitub vi, meɖe kuku, ɖo to nàsee!”
Eɖo eŋu be: “Mele to dzi, nye aƒetɔ.” 13 Saul biae be: “Nu ka tae wò kple Isai vi la mieɖo nugbe ɖe ŋunye, nètsɔ abolo kple yi nɛ, eye nèbia gbe Mawu nɛ?
Etso ɖe ŋunye hede xa ɖi nam, abe ale si wòle egbe sia ene.” 14 Eye Ahimelek ɖo eŋu na fia la be: “Ame kae le wò dɔlawo dome si wɔa nuteƒe abe David ene? Fia ƒe to kple ŋuwòdzɔlawo ƒe amegã, si ŋu wodea bubui le aƒewò me ye wònye.
15 Egbee nye zi gbãtɔ si mebia gbe Mawu nɛa? Nya si gblɔm nèle nede megbe xaa tso gbɔnye!
Fia megada nya ɖe eƒe subɔvi kple fofonye ƒe aƒe blibo la katã dzi o, elabena wò subɔvi menya naneke kura tso nu siawo katã ŋu o.”
16 Ke fia la gblɔ be: “Ahimelek, wò kple fofowò ƒe aƒe la katã miaku.”
17 Eye fia la gblɔ na dzɔla siwo le tsitre ƒo xlãe la be: “Mite yi, ne miawu Yehowa ƒe nunɔlawo, elabena wowɔ ɖeka kple David! Wonya be esi dzo, ke womefi tofi nam o!”
Ke fia la ƒe subɔviwo medi be yewoado asi ɖa ada nu Yehowa ƒe nunɔlawo o. 18 Eye fia la gblɔ na Doeg be: “Trɔ nàda nu nunɔlawo!” Enumake Doeg, Edomtɔ la trɔ heda nu nunɔlawo. Ewu ŋutsu blaenyi vɔ atɔ̃, siwo do aklalakɔmewu gbe ma gbe.
19 Etsɔ yi ɖasi Nob, si nye nunɔlawo ƒe du la gɔ̃ hã: etsɔ yi wu ŋutsuwo kple nyɔnuwo, ɖeviwo kple vi nonowo, nyiwo kple tedziwo kpakple alẽwo siaa.
20 Ke Ahimelek, Ahitub vi, ƒe vi ɖeka, si ŋkɔe nye Abiatar ya si ɖadze David yome.
21 Abiatar gblɔ na David be: “Saul wu Yehowa ƒe nunɔlawo.”
22 Eye David gblɔ na Abiatar be: “Menyae gbe ma gbe be esi Doeg, Edomtɔ la nɔ afi ma ta la, eyina egblɔ ge na Saul godoo.
Nyee ɖi fɔ le ame siwo katã wowu le fofowò ƒe me la ta. 23 Wò ya nɔ gbɔnye. Mègavɔ̃ o, elabena ame si le wò agbe dim la le nye hã nye agbe dim, eya ta makpɔ tawò.”
23:1-29
23 Emegbe wova gblɔ na David be: “Kpɔ ɖa, Filistitɔwo le aʋa wɔm kple Keila, eye wole nuku siwo le nukuƒoƒeawo ham.”
2 Eye David bia gbe Yehowa be: “Mayi aɖasi Filistitɔ siawoa?”
Yehowa ɖo eŋu na David be: “Yi ɖasi Filistitɔwo, eye nàxɔ na Keila.” 3 Ke David ƒe amewo gblɔ nɛ be: “Kpɔ ɖa!
Míele vɔvɔ̃m le Yuda afi sia tso, ne wòahanye keke Keila kee míayi aɖaho aʋa ɖe Filistitɔwo ƒe aʋalɔgowo ŋua?” 4 Eye David gabia gbe Yehowa ake.
5 Eya ta David kple eƒe amewo yi Keila, eye wòwɔ aʋa kple Filistitɔwo; ekplɔ woƒe lãhawo dzoe, eye wòwu wo dometɔ gbogbo aɖewo, eye David xɔ na Keilatɔwo.
6 Esi Abiatar, Ahimelek vi si yina David gbɔ le Keila la, etsɔ kɔmewu ɖe asi yii.
7 Emegbe wova gblɔ na Saul be: “David va Keila.” Eye Saul gblɔ be: “Mawu tsɔe de asi nam, elabena eva tu eɖokui ɖe du si nu agbo kple gameti le la me.”
8 Ale Saul yɔ eƒe amewo katã ƒo ƒu be woaho aʋa ɖe Keila ŋu ahaɖe to ɖe David kple eƒe amewo.
9 Esi David se be Saul le vɔ̃ ɖom ɖe ye ŋu la, egblɔ na nunɔla Abiatar be: “Tsɔ kɔmewu la va afii.”
10 Eye David gblɔ be: “Oo Yehowa, Israel ƒe Mawu, wò subɔvi se be Saul le didim be yeava Keila ahatsrɔ̃ du la le tanye.
11 Ðe Keilatɔwo ƒe kplɔlawo atsɔm ade asi nɛa?
Ðe Saul ava, abe ale si wò subɔvi see enea?
12 David gabia be: “Ðe Keilatɔwo atsɔ nye ŋutɔ kple nye amewo ade Saul sia?”
Yehowa ɖo eŋu be: “Woatsɔ mi ade esi.”
13 Enumake David kple eƒe ame siwo anɔ ŋutsu alafa ade la dzo le Keila henɔ yiyim ko, womenya afi si tututu yim wole o.
Esi wova gblɔ na Saul be David si dzo le Keila la, megaxa ho o. 14 David nɔ gbea dzi le teƒe siwo yiyi sesẽ, eye wònɔ tonuto la me le Zif gbedzi. Eye Saul dii ɣeawokatãɣi, gake Yehowa metsɔe de asi nɛ o.
15 Eye David nya be Saul le tsatsam le ye dim be yeawu esime David nɔ Hores le Zif gbedzi.
16 Yonatan, Saul vi yi David gbɔ le Hores be yeado ŋusẽe be wòaɖo ŋu ɖe Yehowa ŋu.
17 Eye wògblɔ nɛ be: “Mègavɔ̃ o, elabena fofonye Saul ƒe asi matu wò o, eye wò la, àzu fia ɖe Israel dzi, ke nye la manye evelia anɔ ŋuwò; fofonye Saul hã nyae alea.”
18 Eye wo ame evea wobla nu le Yehowa ŋkume, eye David tsi Hores, ke Yonatan ya dzo yi aƒe me.
19 Emegbe Zif ŋutsuwo yi Saul gbɔ le Gibea ɖagblɔ nɛ be: “David va be ɖe mía gbɔ le teƒe siwo yiyi sesẽ le Hores, le Hakila togbɛ la dzi, le Yesimon ƒe anyiehe.
20 Eya ta Oo fia, ɣesiaɣi si nèdi be yeava la, va, eye míatsɔe ade asi na fia la.”
21 Eye Saul gblɔ be: “Yehowa neyra mi, elabena mienyo dɔme nam.
22 Meɖe kuku, migayi ɖadii tsitotsito, ne miakpɔ teƒe si tututu wòle kple ame si kpɔe le afi ma, elabena wogblɔ nam be edze aye ŋutɔ.
23 Eye midze agbagba mianya afi siwo katã wòbena ɖo, eye miatrɔ ava gbɔnye ava ɖo kpe edzi nam. Mayi kpli mi; eye ne ele anyigba la dzi la, ekema nye hã madii tsitotsito le Yuda ƒe ame akpeakpewo katã dome.”
24 Ale wotso dze Saul ŋgɔ yi Zif, esime David kple eƒe amewo le Maon gbedzi le Araba, le Yesimon ƒe anyiehe.
25 Emegbe Saul kple eŋumewo va edi ge. Esi wogblɔe na David la, enumake eɖi yi agakpe la gbɔ henɔ Maon gbedzi.
Esi Saul see la, eti David yome yi Maon gbedzi. 26 Esi Saul va to la ƒe akpa ɖeka la, David kple eƒe amewo hã le to la ƒe akpa kemɛ.
Eya ta David wɔ kaba be yeasi le Saul nu, le ɣeyiɣi sia me la, Saul kple eƒe amewo ɖe to ɖe David kple eƒe amewo be yewoalé wo.
27 Kasia dɔla aɖe va Saul gbɔ va gblɔ be: “Va kaba, elabena Filistitɔwo va ƒo ɖe anyigba la dzi!”
28 Enumake Saul gbugbɔ le David yome, eye wòyi ɖakpe aʋa kple Filistitɔwo.
Esia tae woyɔ teƒe ma be Kaklãgakpe.
29 Eye David dze mɔ tso afi ma yi ɖanɔ teƒe siwo yiyi sesẽ le En-Gedi.
24:1-22
24 Esi Saul nya gbɔ tso Filistitɔwo yometiƒe ko la, wova gblɔ nɛ be: “Kpɔ ɖa! David le En-Gedi gbedzi.”
2 Eya ta Saul ɖe ŋutsu tiatia akpe etɔ̃ le Israel blibo la dome heyi be yeadi David kple eƒe amewo le agamegbɔ̃gakpewo dzi.
3 Saul va ɖo alẽkpo siwo wotsɔ kpe wɔ la gbɔ le mɔ to, afi si agado aɖe le, eye wòyi ɖe eme be yeade afɔdzi, sigbeɖe David kple eƒe amewo bɔbɔ nɔ agado la ƒe mlɔenu.
4 David ƒe amewo gblɔ nɛ be: “Kpɔ ɖa, esiae nye ŋkeke si dzi Yehowa le gbɔgblɔm na wò be: ‘Metsɔ wò futɔ la de asi na wò, be nàwɔ nu sia nu si dze ŋuwò la ɖe eŋu.’”
Eye David wɔ dzaa yi ɖalã Saul ƒe awu ʋlaya si ŋu abɔ mele o la toga.
5 Ke emegbe la, David ƒe dzi lã kpo, le esi wòlã Saul ƒe awu ʋlaya la toga ta.
6 Eya ta egblɔ na eƒe amewo be: “Mesɔ le Yehowa ŋkume be mawɔ nu sia ɖe nye aƒetɔ, si nye Yehowa ƒe amesiamina la ŋu ahado nye asi ɖe egbɔ o, elabena Yehowa ƒe amesiaminae wònye.”
7 Eya ta David ƒe nya siawo na eƒe amewo dze akɔ anyi, eye meɖe mɔ na wo be woawu Saul o.
Eye Saul do le agado la me helé eƒe mɔ. 8 Emegbe David tso hedo le agado la me, eye wòdo ɣli yɔ Saul gblɔ be: “Nye aƒetɔ fia!” Esi Saul nyè kɔ kpɔ megbe la, David bɔbɔ tsyɔ mo anyi hede ta agu.
9 Eye David bia Saul be: “Nu ka tae nèle amewo ƒe gbe sem be: ‘Kpɔ ɖa, David le wò vɔ̃ dim’?
10 Kpɔ ɖa, wò ŋkuwo kpɔ ale si Yehowa tsɔ wò de asi nam egbe sia le agadoa me hafi. Ke esi ame aɖe gblɔ nam be mawu wò la, mekpɔ nublanui na wò, eye megblɔ be: ‘Nyemado asi ɖe nye aƒetɔ gbɔ o, elabena Yehowa ƒe amesiamina wònye.’
11 Fofonye, kpɔ wò awu ʋlaya toga si le asinye me la ɖa, elabena esime melã wò awu ʋlaya toga la, mate ŋu awu wò hafi. Azɔ dze sii, eye nàkpɔe be nyemeɖo be mawɔ nu vevi aɖeke wò alo adze aglã o, eye nyemewɔ nu vɔ̃ aɖeke ɖe ŋuwò hã o, evɔ wò ya èle yonyeme tim vevie be yeaɖe nye agbe ɖa.
12 Yehowa nedrɔ̃e le nye kpli wò dome, eye Yehowa nabia hlɔ̃ wò nam, ke nye ŋutɔ nye asi ya made ŋuwò o.
13 Abe ale si blematɔwo ƒe lododo aɖe gblɔe ene la, ‘Nu vɔ̃ɖi wɔwɔ tsoa ame vɔ̃ɖiwo gbɔ,’ ke nye ŋutɔ nye asi made ŋuwò o.
14 Ame ka gɔ̃ yome timee Israel-fia la le? Ame kae nènya ɖe nu? Avu kukua? Axɔ̃ ɖeka pɛa?
15 Yehowa nanye ʋɔnudrɔ̃la, ne wòadrɔ̃e le nye kpli wò dome; akpɔ eme, eye wòaʋli tanye, eye wòadrɔ̃ nye nya nam ahaɖem tso asiwò me.”
16 Eye esi David gblɔ nya siawo nɛ vɔ la, Saul gblɔ be: “Vinye David, wò gbee nye esia?” Eye Saul wó avi kple ɣli.
17 Eye wògblɔ na David be: “Tɔwò dzɔ wu tɔnye, elabena èwɔ nyui nam, ke nye ya mewɔ vɔ̃ ɖe ŋuwò.
18 Èɖe nyui si nèwɔ nam la fia egbe, elabena esi Yehowa tsɔm de asi na wò la, mèwum o.
19 Ame kae ake ɖe eƒe futɔ ŋu, eye mawɔ nu vevii o? Yehowa atsɔ nyui aɖo eteƒe na wò, le nu si nèwɔ nam egbea ta.
20 Kpɔ ɖa, menyae be èle fia ɖu ge godoo, eye Israel ƒe fiaɖuƒe la ali ke ɖe asiwò me.
21 Eya ta ka atam nam le Yehowa ŋkume be màtsrɔ̃ nye dzidzime si ava ɖe yonyeme la ɖa o, eye màtsrɔ̃ nye ŋkɔ ɖa gbidigbidi le fofonye ƒe me hã o.”
22 Eye David ka atam na Saul; emegbe Saul dzo yi aƒe me.
Ke David kple eƒe amewo gatrɔ yi teƒe si yiyi sesẽ la.
25:1-44
25 Emegbe Samuel ku; eye Israel blibo la katã va ƒo ƒu hefae, eye woɖii ɖe eƒe me le Rama.
Eyome David tso heyi Paran gbedzi.
2 Ke ŋutsu aɖe nɔ Maon, eye eƒe dɔwɔƒe le Karmel. Ŋutsu sia nye kesinɔtɔ, alẽ akpe etɔ̃ kple gbɔ̃ akpe ɖeka le esi, eye wònɔ fu kom na eƒe alẽwo le Karmel ɣemaɣi.
3 Ŋutsua ŋkɔe nye Nabal, eye srɔ̃a ŋkɔe nye Abigail. Nyɔnua sea nu gɔme, eye wòdze tugbe, ke ŋutsua ya nye ŋlɔmitɔ eye meɖɔ ʋu o; enye Kaleb ƒomea me tɔ.
4 David se le gbea dzi be Nabal le fu kom na eƒe alẽwo.
5 Ale David dɔ ɖekakpui ewo hegblɔ na wo be: “Miyi Karmel, ne mieyi Nabal gbɔ la miado gbe nɛ nam.
6 Eye miagblɔ nɛ be: ‘Míedi lãmesẽ kple agbe didi na wò, eme nenyo na aƒewòmetɔwo, eye eme nenyo na nu siwo katã le asiwò.
7 Mese be èle fu kom na wò lãwo. Esime wò alẽkplɔlawo va nɔ mía gbɔ la, míewɔ nu vevi aɖeke wo o.
Eye woƒe naneke mebu le ŋkeke siwo katã wonɔ Karmel o. 8 Bia wò ŋutɔ wò ɖekakpuiawo se, ne woagblɔe na wò. Ve nye ɖekakpuiwo nu, elabena ŋkeke nyui dzie míeva.
9 Eye David ƒe ɖekakpuiawo va gblɔ nya siawo katã na Nabal le David ƒe ŋkɔ me.
Esi woƒo nu vɔ la, 10 Nabal gblɔ na David ƒe dɔlawo be: “Ame kae nye David, eye ame kae nye Isai vi la? Le egbeŋkeke siawo me la, subɔvi geɖewo le sisim le woƒe aƒetɔwo gbɔ.
11 Ðe matsɔ nye abolo kple nye tsi kpakple nye lã si mewu na nye fukolawo la ana ame siwo ame aɖeke menya afi si wotso gɔ̃ hã oa?”
12 Eye David ƒe ɖekakpuiawo trɔ dzo yi ɖagblɔ nya siawo katã nɛ.
13 Enumake David gblɔ na eƒe amewo be: “Mia dometɔ ɖe sia ɖe neta yi!” Ale wo dometɔ ɖe sia ɖe ta yi, eye David ŋutɔ hã ta yi, eye ŋutsu alafa ene dze David yome, ke wogblẽ ŋutsu alafa eve ɖe agbaawo gbɔ.
14 Ke Nabal ƒe subɔvi ɖeka va gblɔ na Nabal srɔ̃ Abigail be: “Kpɔ ɖa, David dɔ amewo tso gbea dzi be woava di nyui na míaƒe aƒetɔ, ke eda gbe ɖe wo gbɔ hedzu wo.
15 Evɔ ŋutsuawo wɔ nyui geɖe na mí. Womewɔ nu vevi mí o, eye naneke hã mebu na mí le ŋkeke siwo katã míenɔ gbea dzi kpli wo la o.
16 Gli wonye nɔ mía ŋu zã kple keli le ŋkeke siwo katã míenɔ wo gbɔ nɔ lãhawo kplɔm.
17 Eya ta bu nu si nàwɔ ŋu, elabena woɖo vɔ̃ ɖe míaƒe aƒetɔ kple eƒe aƒe blibo la katã ŋu, elabena yakamee míaƒe aƒetɔ nye, eye nuƒoƒo nɛ sesẽna.”
18 Eya ta Abigail wɔ kaba tsɔ abolo alafa eve, wain ze gã eve, alẽ atɔ̃ siwo wowu la ƒe lã, nuku tɔtɔe seya atɔ̃, waintsetse ƒuƒu bolo alafa ɖeka kple gbotsetsebolo alafa eve, eye wòtsɔ wo katã do agbae na tedziwo.
19 Eye wògblɔ na eƒe dɔlawo be: “Midze ŋgɔnye; mele mia yome.” Gake megblɔ nya aɖeke na srɔ̃a Nabal o.
20 Esi wòdo tedzi la ɖi abu ɖo toa xa yina la, kasia David kple eƒe amewoe nye ema gbɔna, eye wòyi ɖado go wo.
21 Ke David gblɔ be: “Dzodzroe medzɔ ame sia ƒe nuwo katã ŋu le gbea dzi. Eƒe nuwo katã dometɔ ɖeka pɛ hã mebu o, evɔ wòtsɔ vɔ̃ ɖo nyui teƒe nam.
22 Eya ta Mawu nefia David ƒe futɔwo, eye wòagafia wo ɖe edzi, ne eƒe ŋutsuwo dometɔ aɖe atsi agbe hafi ŋu nake fĩ!”
23 Esi Abigail nya kpɔ David ko la, ewɔ kaba ɖi le tedzi la dzi, eye wòtsyɔ mo anyi ɖe David ŋkume hebɔbɔ de ta agu.
24 Eye wòbɔbɔ ɖe eƒe afɔnu gblɔ be: “Nye aƒetɔ, vodada la nanɔ dzinye; meɖe kuku, na wò dɔlanyɔnu naƒo nu, eye se wò dɔlanyɔnu la ƒe nyawo.
25 Nye aƒetɔ, meɖe kuku, mègatsɔ Nabal yakame sia ƒe nya de tame o, elabena eya kple eƒe ŋkɔe sɔ. Eŋkɔe nye Nabal, eye movidzɔdzɔ tso aƒe ɖe egbɔ.
Ke wò dɔlanyɔnu mekpɔ nye aƒetɔ ƒe ɖekakpui siwo nèdɔ ɖa la o. 26 Eya ta nye aƒetɔ, zi ale si Yehowa le agbe, eye wò hã nèle agbe la, Yehowae xe mɔ na wò be nàgaɖi ʋufɔ, atsɔ wò ŋutɔ wò asi abia hlɔ̃e o.
Eya ta wò futɔwo kple ame siwo le nye aƒetɔ ƒe gbegblẽ dim la nazu abe Nabal ene. 27 Ke azɔ xɔ nunana sia si wò dɔlanyɔnu tsɔ vɛ na nye aƒetɔ la na ɖekakpui siwo le nye aƒetɔ yome.
28 Tsɔ wò dɔlanyɔnu ƒe dzidada kee dzro, elabena Yehowa atso aƒe si anɔ anyi ɖaa la na nye aƒetɔ, elabena Yehowa ƒe aʋawo wɔmee nye aƒetɔ le, eye womekpɔ nu vɔ̃ɖi wɔwɔ le mewò le wò agbemeŋkekewo katã me o.
29 Ne ame aɖe tso be yeati yowòme, aɖe wò agbe ɖa la, ekema woabla nye aƒetɔ ƒe agbe ɖe agbekplo me wòanɔ dedie le Yehowa wò Mawu gbɔ, ke ada wò futɔwo ƒe agbe abe akafo mee wòdee da ene.
30 Ne Yehowa wɔ nu nyui siwo katã ƒe ŋugbe wòdo na nye aƒetɔ eye wòɖo wò kplɔlae ɖe Israel nu la,
31 mave wò alo aɖu dzi na wò be yekɔ ʋu ɖi dzodzro, alo yetsɔ ye ŋutɔ yeƒe asi bia hlɔ̃e o. Eya ta ne Yehowa na eme nyo na nye aƒetɔ la, nàɖo ŋku wò dɔlanyɔnu la dzi.”
32 Eye David gblɔ na Abigail be: “Woakafu Yehowa, Israel ƒe Mawu la, ame si dɔ wò egbea be nàva do gom!
33 Woakafu wò aɖaŋudzedze, eye woakafu wò, ame si xe mɔ nam egbe sia be nyemeɖi ʋufɔ alo tsɔ nye ŋutɔ nye asi bia hlɔ̃e o.
34 Ke zi ale si Yehowa, Israel ƒe Mawu, ame si xe mɔ nam be magawɔ nu vevi wò o la le agbe la, ne menye ɖe nèwɔ kaba va do gom o la, anye ne ŋutsu aɖeke magasusɔ na Nabal hafi ŋu nake o.”
35 Eye David xɔ nu siwo wòtsɔ vɛ la hegblɔ nɛ be: “Heyi aƒe le ŋutifafa me. Kpɔ ɖa, mese wò gbe, eye mawɔ nu si nèdi la na wò.”
36 Emegbe Abigail va Nabal gbɔ, ke Nabal ɖo nuɖukplɔ̃ gã aɖe nɔ dzidzɔ kpɔm le eƒe me abe fia ene, eye Nabal ƒe dzi le dzidzɔ kpɔm, eye wòmu aha vlevlevle.
Ke Abigail megblɔ nya aɖeke nɛ o va se ɖe esime ŋu ke. 37 Esi ŋu ke, eye wain la kɔ le mo na Nabal la, srɔ̃a gblɔ nya siawo nɛ.
38 Anɔ abe ŋkeke ewo ene emegbe la, Yehowa ƒo Nabal eye wòku.
39 Esi David se be Nabal ku la, egblɔ be: “Woakafu Yehowa, ame si drɔ̃ nye nya nam heɖe nye vlodoame ɖa eye wòɖem tso Nabal si me, eye mena eƒe subɔla wɔ vɔ̃ o, ale be Yehowa trɔ Nabal ƒe nu vɔ̃ɖi wɔwɔ la va eya ŋutɔ ƒe ta dzi!”
Eye David dɔ ame ɖa be woaɖaƒo nu kple Abigail na ye, ne yeaɖee.
40 Eye David ƒe dɔlawo va Abigail gbɔ le Karmel heƒo nu kplii be: “David dɔ mí ɖe gbɔwò be yeaɖe wò nàzu ye srɔ̃.”
41 Etso enumake, eye wòbɔbɔ hetsyɔ mo anyi gblɔ be: “Kpɔ ɖa, eƒe kosie menye; melɔ̃ be manye dɔlanyɔnu aklɔ afɔ na nye aƒetɔ ƒe subɔviwo.”
42 Eye Abigail wɔ kaba de eƒe tedzi dzi, eye eƒe dɔlanyɔnu atɔ̃ le eyome; eye wòkplɔ David ƒe dɔlawo ɖo yi, eye wòzu srɔ̃a.
43 Do ŋgɔ la, David ɖe Ahinoam si tso Yezreel, eye nyɔnu eveawo siaa va zu srɔ̃awo.
44 Ke Saul tsɔ vianyɔnu Mikal, si nye David srɔ̃ la, na Palti, Lais vi, ame si tso Galim.
26:1-25
26 Emegbe Zif ŋutsuwo va Saul gbɔ le Gibea gblɔ be: “David be ɖe Hakila togbɛ si dze ŋgɔ Yesimon la dzi.” 2 Eye Saul tso hedze mɔ yi Zif gbedzi, eye Israel ŋutsu tiatia akpe etɔ̃ kpe ɖe eŋu, ne woadi David le Zif gbedzi.
3 Saul va ƒu asaɖa anyi ɖe Hakila togbɛ si dze ŋgɔ Yesimon la dzi, le mɔ to. Ɣemaɣi la, David le gbea dzi, eye wòse be Saul ti ye yome va gbea dzi.
4 Eya ta David dɔ ŋkutsalawo ɖa, ne woakpɔ ɖa be Saul va nyateƒe hã.
5 Emegbe David tso yi afi si Saul ƒu asaɖa anyi ɖo, eye David kpɔ afi si Saul mlɔ, kple afi si Abner, Ner vi si nye eƒe aʋafia la hã mlɔ; Saul mlɔ anyi ɖe asaɖa la me, eye ameawo ƒo xlãe godoo.
6 Eye David bia Ahimelek, Hititɔ kple Abisai, Zeruya vi Yoab nɔvi be: “Ame kae ayi Saul gbɔ le asaɖa la me kplim?” Abisai ɖo eŋu be: “Mayi kpli wò.”
7 Eye David yi ameawo gbɔ le zã me, eye Abisai kpe ɖe eŋu; eye kpɔ ɖa, Saul mlɔ anyi dɔ alɔ̃ le asaɖa la me hetsɔ eƒe akplɔ tu anyi le eƒe tade; Abner kple aʋawɔlaawo mlɔ anyi ƒo xlãe.
8 Eye Abisai gblɔ na David be: “Mawu tsɔ wò futɔ de asi na wò egbea. Eya ta meɖe kuku, na matsɔ akplɔ la amimii ɖe anyigba zi ɖeka pɛ ko, nyemadae zi eve o.”
9 Ke David gblɔ na Abisai be: “Mègawui o, elabena ame kae aka asi Yehowa ƒe amesiamina ŋu, eye maɖi fɔ o?”
10 Eye David gagblɔ be: “Zi ale si Yehowa le agbe la, Yehowa ŋutɔ awui, alo eƒe ŋkeke ade wòaku loo alo ayi aʋa woawui.
11 Nede megbe xaa tso gbɔnye le Yehowa ŋkume be mado nye asi ɖe Yehowa ƒe amesiamina la gbɔ!
Eya ta meɖe kuku, tsɔ akplɔ si le eƒe tade kple tsizea, ne míadzo.” 12 Eya ta David tsɔ akplɔ kple tsize la le Saul ƒe tade, eye wodzo. Ame aɖeke mekpɔ wo alo nya, alo nyɔ hã o, elabena wo katã wodɔ alɔ̃ klenee, elabena Yehowa na wodɔ alɔ̃ yi eme ʋĩi.
13 Eye David yi go kemɛ dzi ɖatɔ ɖe to la tame le adzɔge, eye wo kpli wo dome didi.
14 Eyome David yɔ aʋawɔlaawo kple Abner, Ner vi gblɔ be: “Abner, màtɔ oa?”
Eye Abner bia be: “Wò ame kae nye ema le ɣli dom ɖe to me na fia la?” 15 Eye David gagblɔ na Abner be: “Menye ŋutsue nènye oa? Ame kae de nuwò le Israel? Ekema nu ka tae mèdzɔ wò aƒetɔ fia la ŋu o?
Elabena aʋawɔlawo dometɔ ɖeka va be, yeawu wò aƒetɔ fia la. 16 Mèwɔe nyuie o.
Zi ale si Yehowa le agbe la, miedze na ku, elabena miedzɔ miaƒe aƒetɔ, si nye Yehowa ƒe amesiamina la ŋu o.
Azɔ kpɔe ɖa be, afi kae fia la ƒe akplɔ kple tsize si nɔ eƒe tade la le?”
17 Saul dze si David ƒe gbe, eye wòbia be: “Vinye David, wò gbee nye ema?” David ɖo eŋu be: “Nye aƒetɔ fia, nye gbee.”
18 Eye wògblɔ kpee be: “Nu ka tae nye aƒetɔ nya eƒe dɔla ɖe nu, nu kae mewɔ, eye nu vɔ̃ ka tututue mewɔ?
19 Azɔ meɖe kuku, nye aƒetɔ nese eƒe dɔla ƒe nyawo: Ne Yehowae dɔ wò ɖe ŋunye la, ekema nexɔ nye nuɖuvɔsa, ke ne amegbetɔwoe la, ekema aɖi wo ŋu le Yehowa ŋkume, elabena wonyam ɖa egbea tso Yehowa ƒe domenyinu la gbɔ, le gbɔgblɔm be, ‘Yi ɖasubɔ mawu bubuwo.’
20 Eya ta mègana woakɔ nye ʋu ɖe anyigba si le adzɔge tso Yehowa ŋkume la dzi o, elabena Israel-fia do go yi axɔ̃ ɖeka pɛ di ge, abe ale si wotia tegli yome le towo dzi ene.”
21 Saul gblɔ nɛ be: “Mewɔ nu vɔ̃. Vinye David, trɔ va, elabena nyemagawɔ nu vevi wò azɔ o, le esi nye agbe xɔ asi le ŋkuwòme egbe sia ta.
Vavãe, mewɔ bometsinu, eye meda ƒu ŋutɔ.” 22 David gblɔ nɛ be: “Kpɔ ɖa, fia ƒe akplɔ lae nye esi.
Na ɖekakpuiawo dometɔ ɖeka nava xɔe. 23 Yehowae aɖo eteƒe na ame sia ame ɖe amea ŋutɔ ƒe dzɔdzɔenyenye kple nuteƒewɔwɔ nu, elabena Yehowa tsɔ wò de asi nam egbe sia, gake nyemedi be mado asi ɖe Yehowa ƒe amesiamina la gbɔ o.
24 Kpɔ ɖa, ale si ko wò agbe xɔ asi le ŋkunyeme egbea la, nye hã nye agbe axɔ asi le Yehowa ŋkume nenema ke eye wòaɖem tso nye xaxawo katã me.”
25 Eye Saul gblɔ na David be: “Woayra wò, vinye David. Àwɔ nu gãwo, eye àkpɔ dzidzedze hã.”
Ale David lé eƒe mɔ, eye Saul hã gbugbɔ yi enɔƒe.
27:1-12
27 Ke David gblɔ le eƒe dzi me be: “Mele Saul ƒe asi me tsi ge gbe ɖeka. Nu nyuitɔ si mawɔe nye be masi ayi Filistitɔwo ƒe anyigba dzi; ekema Saul magadim le Israel-nyigba blibo la dzi azɔ o, eye mado le esi me.”
2 Ale David kple ŋutsu alafa ade siwo le eŋu la dze mɔ yi Akis, Maok vi si nye Gat-fia la gbɔ.
3 Eye David nɔ Akis gbɔ le Gat, eya kple eƒe amewo, ame sia ame kple eƒemetɔwo. David kple srɔ̃a eveawo, siwo nye Ahinoam si tso Yezreel, kple Abigail, Karmel nyɔnu la, si nye Nabal ƒe ahosi.
4 Emegbe wova gblɔ na Saul be David si yi Gat, eya ta megadii azɔ o.
5 Eye David gblɔ na Akis be: “Ne ève nunye la, ekema na woana teƒem ɖe anyigba la ƒe duviwo dometɔ ɖeka me, ne manɔ afi ma.
Nu ka tae wò subɔvi anɔ fiadua me kpli wò?” 6 Eya ta Akis tsɔ Ziklag nɛ gbe ma gbe.
7 Ɣeyiɣi didi si David nɔ Filistitɔwo ƒe anyigba dzi la le ƒe ɖeka kple ɣleti ene.
8 Eye David kple eƒe amewo yina ɖadzea Gesurtɔwo kple Girzitɔwo kpakple Amalektɔwo dzi, elabena wonɔ anyigba si tso Telam va ɖo Sur ɖado ɖe keke Egipte-nyigba dzi ke la dzi.
9 Ne David yi ɖadze duawo dzi la, megblẽa ŋutsu alo nyɔnu aɖeke ɖe agbe o, eye wòtsɔa alẽwo, nyiwo, tedziwo, kposɔwo kple nudodowo gbɔna vaa Akis gbɔ.
10 Eye Akis bianɛ be: “Afi ka mieyi ɖadze amewo dzi le egbea?” David ɖoa eŋu be: “Yuda ƒe anyiehe, alo Yerameltɔwo ƒe anyiehe alo Kenitɔwo ƒe anyiehe.”
11 David menaa ŋutsu alo nyɔnu aɖeke tsia agbe, ne wòakplɔ ava Gat o, elabena egblɔ be: “Ne woagaƒo nu le mía ŋu agblɔ be: ‘Ale kple ale David wɔ’ o.”
(Aleae wòwɔ le ŋkeke siwo katã me wònɔ Filistitɔwo ƒe anyigba dzi.)
12 Eya ta Akis xɔ David dzi se, eye wògblɔ na eɖokui be: ‘Ele ʋeʋẽm ɖe eƒe dukɔ Israel, azu nye subɔvi ɖaa.’
28:1-25
28 Le ŋkeke mawo me la, Filistitɔwo ƒe aʋakɔ la va ƒu asaɖa anyi be yewoawɔ aʋa kple Israel.
Eya ta Akis gblɔ na David be: “Nyae be wò kple wò amewo miayi aʋa la kpli mí.” 2 David ɖo eŋu na Akis be: “Wò ŋutɔ ènya nu si wò subɔvi awɔ.”
3 Ɣemaɣi la, Samuel ku, eye Israel blibo la katã fae, eye woɖii ɖe Rama le eƒe du me.
Eye Saul ɖe ŋɔliyɔlawo kple nukalawo katã ɖa le anyigba la dzi.
4 Filistitɔwo ƒo ƒu heva ƒu asaɖa anyi ɖe Sunem. Eya ta Saul hã ƒo Israel blibo la nu ƒu, eye wova ƒu asaɖa anyi ɖe Gilboa.
5 Esi Saul kpɔ Filistitɔwo ƒe asaɖaa la, vɔvɔ̃ ɖoe, eye dzika tso eƒo ŋutɔ.
6 Togbɔ be Saul biaa gbe Yehowa hã la, Yehowa meɖoa eŋu nɛ to drɔ̃e me loo, to Urim la dzi loo, alo to nyagblɔɖilawo dzi o.
7 Mlɔeba Saul gblɔ na eƒe dɔlawo be: “Midi nyɔnu ŋɔliyɔla aɖe nam, ne mayi aɖabia nu ta se le egbɔ.” Eye eƒe dɔlawo gblɔ nɛ be: “Kpɔ ɖa!
Nyɔnu ŋɔliyɔla aɖe le En-Dor.” 8 Eya ta Saul trɔ eƒe dzedzeme hedo awu bubuwo, eye eya kple ŋutsu eve woyi nyɔnu la gbɔ le zã me. Eye wògblɔ be: “Meɖe kuku, ka nu nàyɔ ame si mayɔ na wò la nam.”
9 Ke nyɔnua gblɔ nɛ be: “Kpɔ ɖa, ènya nu si Saul wɔ la nyuie, ale si wòɖe ŋɔliyɔlawo kple nukalawo ɖa le anyigba la dzi. Ekema nu ka tae nèle mɔ̃ trem nam ne woawum?”
10 Saul ka atam nɛ le Yehowa ƒe ŋkɔ me be: “Zi ale si Yehowa le agbe la, fɔɖiɖi aɖeke manɔ dziwò le nya sia me o!”
11 Eya ta nyɔnua biae be: “Ame kae nàdi be mayɔ avɛ na wò?” Eɖo eŋu be: “Yɔ Samuel vɛ nam.”
12 Esi nyɔnua kpɔ “Samuel” la, edo ɣli sesĩe eye nyɔnua bia Saul be: “Nu ka tae nèflum?
Evɔ wònye wòe nye Saul hafi!” 13 Ke fia la gblɔ nɛ be: “Mègavɔ̃ o; nu kae nèkpɔ?”
Nyɔnua ɖo eŋu na Saul be: “Mekpɔ ame aɖe si le abe mawu aɖe ene wòle dodom tso anyigba me.” 14 Enumake ebiae be: “Aleke eƒe dzedzeme le?” Eɖo eŋu be: “Ame si do gbɔna la nye amegãɖeɖi, eye wòdo awu ʋlaya si ŋu abɔ mele o.”
Enumake Saul dze sii be “Samuel” ye, eya ta ebɔbɔ tsyɔ mo anyi. 15 Eye “Samuel” bia Saul be: “Nu ka tae nèɖe fu nam, be nèna woyɔm vɛ?” Saul ɖo eŋu be: “Meɖo xaxa gã aɖe me. Filistitɔwo le aʋa wɔm kplim, evɔ Mawu hã ʋu le gbɔnye, eye megaɖoa nya ŋu nam to nyagblɔɖilawo dzi loo alo drɔ̃e me o; eya tae meyɔ wò be nàgblɔ nu si mawɔ la nam.”
16 Eye “Samuel” gblɔ be: “Fifia si Yehowa gblẽ wò ɖi hezu wò futɔ ɖe, nu ka tae nèle nu biamem?
17 Yehowa awɔ abe ale si tututu wògblɔ to dzinye ene: Yehowa adu fiaɖuƒe la le asiwò atsɔ ana hawòviwo dometɔ ɖeka si nye David.
18 Esi mèɖo to Yehowa ƒe gbe o, eye mèna eƒe dziku helĩhelĩ va Amalek dzi o tae Yehowa le nu siawo wɔm wò egbea ɖo.
19 Azɔ hã, Yehowa atsɔ Israel kple wò ŋutɔ ade asi na Filistitɔwo, eye etsɔ la, wò kple viwòŋutsuwo miava do ɖe gbɔnye.
Yehowa atsɔ Israel ƒe aʋakɔ la gɔ̃ hã ade asi na Filistitɔwo.”
20 Enumake Saul tsra ɖe anyigba dremu eye vɔvɔ̃ ɖoe ŋutɔ le “Samuel” ƒe nyawo ta. Eye ŋusẽ aɖeke megale eŋu o, elabena meɖu nu ŋkeke blibo la kple zã blibo la katã o.
21 Esi nyɔnua va Saul gbɔ hekpɔ be nya la ɖe fu nɛ ale gbegbe la, egblɔ nɛ be: “Wò dɔlanyɔnu ɖo to wò gbe, eye metsɔ nye agbe de afɔku me hewɔ nu siwo nègblɔ nam.
22 Eya ta meɖe kuku, ɖo to wò dɔlanyɔnu ƒe gbe. Na matsɔ abolo vi aɖe aɖo akɔwòme nàɖu, ale be ŋusẽ naɖo ŋuwò nàtrɔ adzo.”
23 Ke egbe gblɔ be: “Nyemaɖu nu o.”
Ke hã, eƒe dɔlawo kple nyɔnu la siaa ƒoe ɖe enu. Mlɔeba eɖo to wo, eye wòtso le anyigba hebɔbɔ nɔ aba dzi.
24 Ke nyivi dami aɖe le nyɔnu la si le aƒea me. Eya ta ewɔ kaba tsoe, eye wòku wɔ blui hetsɔe mè amɔwɔ maʋamaʋã bolo.
25 Eye wòtsɔ wo ɖo Saul kple eƒe dɔlawo kɔme woɖu. Emegbe wotso dzo le zã ma me.
29:1-11
29 Filistitɔwo ƒo woƒe aʋakɔwo katã nu ƒu ɖe Afek, eye Israel-viwo hã ƒu asaɖa anyi ɖe tsidzɔƒe si le Yezreel gbɔ.
2 Filistitɔwo ƒe kplɔlawo kple woƒe aʋakɔwo va le yiyim alafaalafa kple akpeakpe, eye David kple eƒe amewo nɔ wo megbe hekpe ɖe Akis ŋu va yi.
3 Ke Filistitɔwo ƒe amegãwo gblɔ be: “Nu ka dim Hebritɔ siawo le?”
Akis ɖo eŋu na Filistitɔwo ƒe amegãwo be: “David, Israel-fia Saul ƒe subɔvi, si le gbɔnye afi sia ƒe ɖeka kple nanewoe nye esia lae. Eye nyemekpɔ vɔ̃ aɖeke le eŋu tso gbe si gbe wòsi va gbɔnye va se ɖe egbe sia o.”
4 Ke Filistitɔwo ƒe amegãwo do dziku ɖe eŋu, eye wogblɔ nɛ be: “Na ŋutsu la nagbugbɔ. Na wòagbugbɔ ayi afi si nètsɔ nɛ la. Mègana wòayi aʋa la kpli mí o, ne wòagava trɔ ɖe mía ŋu le aʋa la me o.
Nu kae ame sia awɔ atsɔ adze eƒe aƒetɔ ŋu, ne menye be wòawu míaƒe ame siawo oa?
5 Alo menye David sia ŋue wodzi ha le heɖu ɣe nɔ gbɔgblɔm be: ‘Saul wu ame akpewo, David ya wu ame akpe ewowo’ oa?”
6 Eya ta Akis yɔ David gblɔ nɛ be: “Zi ale si Yehowa le agbe la, ame dzɔdzɔe nènye, eye ɖe medi be nàyi kple nye aʋakɔa le aʋahohoa me hafi, elabena nyemekpɔ vɔ̃ aɖeke le ŋuwò tso gbe si gbe nèva gbɔnye va se ɖe egbe sia o. Gake Filistitɔwo ƒe kplɔlawo ya meka ɖe dziwò o.
7 Eya ta gbugbɔ yi le ŋutifafa me, be nàgawɔ nu si madze Filistitɔwo ƒe kplɔlawo ŋu o.”
8 Ke David bia Akis be: “Nu ka ta, nu kae mewɔ? Nu gbegblẽ kae nèkpɔ le wò subɔvi ŋu tso gbe si gbe meva ŋkuwòme va se ɖe egbe sia?
Nu ka tae nyemayi aɖawɔ aʋa kple nye aƒetɔ fia ƒe futɔwo o?” 9 Akis ɖo eŋu na David be: “Nye ya menyae be ame nyui nènye, abe mawudɔla ene.
Ke Filistitɔwo ƒe amegãwoe gblɔ nam be: ‘Mègana wòayi aʋa la kpli mí o.’ 10 Eya ta wò kple wò aƒetɔ ƒe subɔvi siwo va kpli wò la, mifɔ ŋdi kanya miadzo ne xexea me nya kɔ ko.”
11 Eya ta David kple eƒe amewo fɔ ŋdi kanya hedze mɔ yi Filistitɔwo ƒe anyigba dzi, ke Filistitɔwo ho yi Yezreel.
30:1-31
30 Esime David kple eƒe amewo gbɔ va Ziklag le ŋkeke etɔ̃a gbe la, wokpɔe be Amalektɔwo va dze anyiehe gome kple Ziklag dua dzi, eye wosi Ziklag hetɔ dzoe.
2 Eye woɖe aboyo nyɔnuwo kple ame siwo katã le dua me, ɖeviwo kple tsitsiawo siaa. Womewu ame aɖeke o, ke boŋ wokplɔ wo dzoe.
3 Esi David kple eƒe amewo va dua me la, wokpɔ be wotɔ dzoe, eye woɖe aboyo wo srɔ̃wo kple wo viŋutsuwo kpakple wo vinyɔnuwo.
4 Eya ta David kple ame siwo le eŋu la fa avi kple ɣli, va se ɖe esime avia meganya le fafam na wo o.
5 Woɖe aboyo David srɔ̃ eve siwo nye Ahinoam si tso Yezreel, kple Abigail, si nye Karmeltɔ Nabal ƒe ahosi.
6 Nya la te ɖe David dzi ŋutɔ, elabena ameawo gblɔ be yewoaƒu kpee, elabena ŋutsuawo do dziku vevie le wo viŋutsu kple wo vinyɔnu siwo wokplɔ dzoe ta.
Ke David tsɔ Yehowa eƒe Mawu la do ŋusẽ eɖokui.
7 Eye David gblɔ na nunɔla Abiatar, Ahimelek vi la be: “Meɖe kuku, tsɔ kɔmewu la va afii nam.”
Eye Abiatar tsɔ kɔmewu la vɛ na David. 8 Eye David bia gbe Yehowa be: “Mati adzoha sia yomea? Matu woa?” Eɖo eŋu nɛ be: “Ti wo yome, elabena àtu wo godoo, eye àxɔ miaƒe nu sia nu si wotsɔ dzoe la le wo si.”
9 Enumake David dze mɔ kple ŋutsu alafa ade siwo le eŋu la, eye wova ɖo Besor-tɔʋu la gbɔ, eye ame aɖewo tsi afi ma.
10 Eye David kple ŋutsu alafa ene la ti wo yome, ke ŋutsu alafa eve, siwo ŋu ɖeɖi te belibeli ale gbegbe be womate ŋu atso Besor-tɔʋua o la, tsi anyi.
11 Wova ke ɖe Egipte ŋutsu aɖe ŋu le gbe me. Eye wokplɔe va David gbɔ hena aboloe be wòaɖu, eye wona tsii be wòano.
12 Wona gbotsetsebolo kakɛ ɖeka kple waintsetse ƒuƒu bolo eve hãe.
Eye wòɖui, eye ŋusẽ gaɖo eŋu, elabena ŋkeke etɔ̃ kple zã etɔ̃e nye ema meɖu abolo alo no tsi o. 13 Eye David biae be: “Ame ka ƒe amee nènye, eye afi kae nètso?”
14 Míeyi ɖadze Keretitɔwo ƒe anyiehe kple Yuda-nyigba kpakple Kaleb ƒe anyiehe nyigbawo dzi, eye míetɔ dzo Ziklag.”
15 Eye David biae be: “Àkplɔm ayi adzoha sia gbɔa?” Eɖo eŋu be: “Tà Mawu nam be, màwum o, eye màtsɔm ade asi na nye aƒetɔ o; ekema makplɔ wò ayi adzoha sia gbɔ.”
16 Eya ta ekplɔe yi afi si wokaka ɖe anyigba la katã dzi, le nu ɖum le nu nom hele aglo tum le aboyonu gbogbo siwo katã woha tso Filistitɔwo ƒe anyigba kple Yuda-nyigba dzi la ta.
17 Eye David si wo tso fɔŋli va se ɖe fiẽ, eye wòtsrɔ̃ wo; wo dometɔ aɖeke mesi o, negbe ɖekakpui alafa ene siwo do kposɔ la koe si.
18 Eye David xɔ nu siwo katã Amalektɔwo ha la, eye David xɔ srɔ̃a eveawo hã.
19 Naneke mebu o, woxɔ ɖeviwo kple ame tsitsiwo, wo viŋutsuwo kple wo vinyɔnuwo kpakple nu sia nu, si woha. David xɔ nu sia nu gbɔe.
20 David kplɔ alẽhawo kple nyihawo, eye wokplɔ wo dze woawo ŋutɔwo ƒe lãhawo ŋgɔ.
Eye wogblɔ be: “David ƒe aboyonue nye esia.” 21 Emegbe David va ɖo ŋutsu alafa eve, siwo ŋu ɖeɖi te belibeli ale gbegbe be womete ŋu kplɔ David ɖo o, eye wona wotsi Besor-tɔʋua nu la gbɔ, eye woyi ɖakpe David kple ame siwo le eŋu la.
Esi David gogo ameawo la, ebia woƒe agbe ta se. 22 Ke ame vlowo kple yakame siwo le ŋutsu siwo kplɔ David ɖo yi dome la gblɔ be: “Esi womeyi kpli mí o ta la, míana aboyonu si míexɔ la ƒe ɖeke wo o, ke boŋ wo dometɔ ɖe sia ɖe nekplɔ srɔ̃a kple viawo ko ne wòadzo.”
23 Ke David gblɔ be: “Nɔvinyewo, migawɔ alea o!
Yehowae tsɔ nu siawo na mí, ekpɔ mía ta, eye wòtsɔ adzoha si va dze mía dzi la de asi na mí. 24 Eye ame kae aɖo to mi le nya sia me? Ke ame si de aʋa la ƒe gome nasɔ kple ame si tsi agbawo gbɔ la ƒe gome. Ame sia ame naxɔe sɔsɔe.”
25 Eye tso gbe ma gbe dzi la, nya si David gblɔ la zu se kple ɖoɖo le Israel va se ɖe egbe sia.
26 Esi David va ɖo Ziklag la, eɖo aboyonu la ƒe ɖe ɖe Yuda ƒe ametsitsi siwo nye exɔlɔ̃wo hegblɔ be: “Mixɔ nunana sia tso Yehowa ƒe futɔwo ƒe aboyonuwo me.”
27 Eɖoe ɖe ame siwo le Betel, ame siwo le Ramot le Negeb kple ame siwo le Yatir,
28 ame siwo le Aroer, ame siwo le Sifmot kple ame siwo le Estemoa,
29 ame siwo le Rakal, ame siwo le Yerameltɔwo ƒe duwo me kple ame siwo le Kenitɔwo ƒe duwo me,
30 ame siwo le Horma, ame siwo le Borasan kple ame siwo le Atak,
31 ame siwo le Hebron kple teƒe siwo katã David kple eƒe amewo to.
31:1-13
31 Filistitɔwo nɔ aʋa wɔm kple Israel. Eye Israel ŋutsuwo si le Filistitɔwo nu, eye wo dometɔ geɖe tsi aʋa le Gilboa To dzi.
2 Filistitɔwo ɖe Saul kple viaŋutsuwo ɖe nu, eye Filistitɔwo wu Yonatan, Abinadab kple Malki-Sua, siwo nye Saul viwo.
3 Aʋa la nu sẽ ŋutɔ ɖe Saul dzi, eye aŋutrɔdalawo va ke ɖe eŋu, eye aŋutrɔdalawo de abi eŋu vevie.
4 Eya ta Saul gblɔ na eƒe adekplɔvi be: “Ðe wò yi ne nàƒo ɖem, ne aʋamatsomatsotɔ siawo nagava aƒo nu ɖem ahawɔ funyafunyam o.” Ke eƒe adekplɔvi la melɔ̃ o, elabena enɔ vɔvɔ̃m ŋutɔ.
Eya ta Saul tsɔ yi la hedze enu.
5 Esi Saul ƒe adekplɔvi la kpɔ be Saul ku la, eya hã dze eƒe yi nu, eye wòku kplii.
6 Ale Saul kple viaŋutsu etɔ̃awo, eƒe adekplɔvi la, kpakple eƒe amewo katã ku gbe ma gbe.
7 Esi Israel-vi siwo le balimenuto la kple Yordan nutoa me kpɔ be Israel ƒe aʋawɔlawo si, eye Saul kple viaŋutsuwo ku la, wogblẽ duawo ɖi hesi, eye Filistitɔwo va nɔ wo me.
8 Le ŋufɔke esi Filistitɔwo va nu ɖe ge le ame tsiaʋawo ŋu la, wokpɔ Saul kple viaŋutsu etɔ̃awo woku ɖe Gilboa To la dzi.
9 Eye wotso ta le Saul nu, ɖe eƒe aʋawɔnuwo le eŋu, eye wodɔ ame ɖo ɖe Filistitɔwo ƒe anyigba dzi godoo be woagblɔe le woƒe trɔ̃wo ƒe me kple dukɔ blibo la me.
10 Wotsɔ eƒe aʋawɔnuwo va da ɖe Astoretwo ƒe me, eye wotsɔ eƒe ŋutilã kukua ku gli ŋu le Bet-San.
11 Esi Yabes-Gileadtɔwo se nu si Filistitɔwo wɔ Saul la,
12 ŋutsu aʋawɔlawo katã tso, eye wozɔ mɔ zã blibo la yi ɖaɖe Saul kple viawo ƒe kukuawo le Bet-San ƒe gli ŋu. Wotsɔ wo yi Yabes, eye wotɔ dzo wo le afi ma.
13 Emegbe wotsɔ woƒe ƒuwo yi ɖaɖi ɖe tamarisk-ti si le Yabes la te, eye wotsi nu dɔ ŋkeke adre.
2 Samuel
1 Le Saul ƒe ku megbe la, David trɔ va Ziklag le esime wòɖu Amalek dzi megbe, eye wònɔ afi ma ŋkeke eve.
2 Le ŋkeke etɔ̃a gbe la, ŋutsu aɖe tso Saul ƒe asaɖa me va, awu vuvu le eŋu, eye ke le tame nɛ.
Esi wòva ɖo David gbɔ la, ebɔbɔ tsyɔ mo anyi enumake. 3 Eye David biae be: “Afi kae nètso?”
Eɖo eŋu be: “Israel ƒe asaɖa la mee mesi tso.” 4 David gabiae be: “Aleke nuwo va yii?
Meɖe kuku, gblɔe nam.” Eye wògblɔ be: “Dukɔ la si le aʋa la nu, eye dukɔ la me tɔ geɖe tsi aʋa. Saul kple via Yonatan hã ku.”
5 Eye David bia ɖekakpui si le nyaa gblɔm nɛ la be: “Aleke nèwɔ nya be Saul kple via Yonatan ku?”
6 Ðekakpuia ɖo eŋu be: “Nanetɔe la, meva Gilboa To la dzi, eye mekpɔ Saul wòziɔ ɖe eƒe akplɔ ŋu; eye tasiaɖamdolawo kple sɔdolawo va tui.
7 Esi wòtrɔ kpɔm la, eyɔm, eye metɔ be: ‘Nyee nye esi!’
8 Eye wòbiam be: ‘Ame kae nènye?’ Meɖo eŋu be: ‘Amalektɔe menye.’
9 Eye wògblɔ be: ‘Meɖe kuku, te ɖe ŋunye, ne nàwum, elabena mele veve sem ŋutɔ, eye agbe gale menye ko.’
10 Eya ta mete ɖe eŋu hewui, elabena menya be anyi si wòdze la, menye agbenɔtɔe o. Eye meɖe fiakuku si le eta kple abɔgɛ si le eƒe abɔ, be matsɔ wo vɛ na nye aƒetɔ le afi sia.”
11 Eye David dze eƒe awuwo; eye ŋutsu siwo katã le eŋu hã dze woƒe awuwo.
12 Eye wofa konyi, fa avi hetsi nu dɔ va se ɖe fiẽ le esi Saul kple via Yonatan kple Yehowa ƒe dukɔ la kpakple Israel ƒe aƒe la tsi yi nu ta.
13 Eye David bia ɖekakpui si le nyaa gblɔm nɛ la be: “Afi ka tɔe nènye?” Eɖo eŋu be: “Amalektɔ aɖe si nye amedzro la ƒe vie menye.”
14 Eye David gblɔ nɛ be: “Nu ka tae mèvɔ̃ be nàdo asi ɖa awu Yehowa ƒe amesiamina la o?”
15 Eye David yɔ ɖekakpuiawo dometɔ ɖeka gblɔ be: “Te ɖe eŋu nàda nui.” Ale wòda nui ƒu anyi wòku.
16 Eye David gblɔ nɛ be: “Wò ʋu nanɔ wò ŋutɔ wò ta dzi, elabena wò ŋutɔ wò nue ɖi ɖase ɖe ŋuwò be, ‘Nyee wu Yehowa ƒe amesiamina la.’”
17 Eye David kpa konyifaha sia le Saul kple via Yonatan ŋu,
18 eye wògblɔ be woafia konyifaha sia si nye “Aŋutrɔdaha La” Yuda viwo.
Woŋlɔe ɖe Yasar ƒe agbalẽ me:
19 “Oo Israel, wowu ame siwo nye atsyɔ̃ na wò le wò togbɛwo dzi.
Aleke ŋusẽtɔwo dze anyi ale! 20 Migagblɔe le Gat o; Migaɖe gbeƒãe le Askelon ƒe ablɔwo dzi o, Ne Filistitɔwo ƒe vinyɔnuwo nagakpɔ dzidzɔ o, Ne aʋamatsomatsotɔwo ƒe vinyɔnuwo nagatso aseye o.
21 Mi Gilboa Towo, Zãmu alo tsi megadza ɖe mia dzi o, Eye agblewo megawɔ woatsɔ edzi kutsetsewo awɔ nudzɔdzɔ kɔkɔewo o, Elabena afi mae wogblẽ kɔ ɖo na kalẽtɔwo ƒe akpoxɔnu le, Saul ƒe akpoxɔnu, ale be womegasi ami nɛ o.
22 Ame siwo wowu la ƒe ʋu, kalẽawo ƒe ami: Yonatan ƒe aŋutrɔ metrɔna ɖa le wo ŋu o, Eye Saul ƒe yi hã metrɔna gbɔna dzodzro o.
23 Saul kple Yonatan, ame malɔ̃nugbɔ siwo ƒe nu nyoa ame ŋu le woƒe agbenɔɣi, Wo dome mema le ku me hã o. Woɖea abla wu hɔ̃, Wosesẽ wu dzata.
24 Mi Israel vinyɔnuwo, mifa avi na Saul, Ame si ta avɔ dzĩ siwo nya kpɔ na mi, eye wòɖo atsyɔ̃ na mi Eɖo atsyɔ̃ na miaƒe nudodowo kple sikanuwo.
25 Ao, aleke kalẽawo tsi aʋa ale!
Wowu Yonatan ɖe wò togbɛwo dzi!
26 Tɔwò le veyem, nɔvinye Yonatan, Wò nu nyoa ŋunye ŋutɔ! Wò lɔlɔ̃ nam ƒo nyɔnuwo ƒe lɔlɔ̃ ta sãsãsã.
27 Aleke wɔ kalẽawo tsi aʋa, Eye aʋawɔnuwo nu yi ale!”
2:1-32
2 Emegbe David bia gbe Yehowa be: “Mayi Yuda duawo dometɔ ɖeka mea?” Yehowa ɖo eŋu nɛ be: “Yi.” Eye David gabia be: “Afi kae mayi?”
Egblɔ be: “Yi Hebron.” 2 Ale David kple srɔ̃a eveawo yi afi ma: Ahinoam si tso Yezreel kple Abigail, si nye Karmeltɔ Nabal ƒe ahosi. 3 David kplɔ ŋutsu siwo le eŋu la hã yii, wo dometɔ ɖe sia ɖe kple eƒemetɔwo, eye wonɔ Hebron nutoa ƒe duwo me. 4 Eye Yuda ŋutsuwo va si ami na David le afi ma be wòaɖu fia ɖe Yuda ƒe aƒe la dzi.
Wogblɔ na David be: “Yabes-Gileadtɔwoe ɖi Saul.”
5 Eya ta David dɔ amewo ɖo ɖe Yabes-Gileadtɔwo hegblɔ na wo be: “Yehowa neyra mi, elabena mieve miaƒe aƒetɔ Saul nu heɖii.
6 Eya ta Yehowa neve mia nu eye wòawɔ nuteƒe na mi. Nye hã mawɔ nyui na mi le esi miewɔ nu sia ta.
7 Azɔ misẽ ŋu, eye miwɔ kalẽ, elabena miaƒe aƒetɔ Saul ku, eye nyee Yuda ƒe aƒe la si ami na be manye yewoƒe fia.”
8 Ke Saul ƒe aʋafia Abner, Ner vi la, kplɔ Saul vi Is-Boset tso tɔ la yi Mahanayim,
9 eye wòtsɔe ɖo fia ɖe Gileadtɔwo, Asurtɔwo, Yezreeltɔwo, Efrayimtɔwo, Benyamintɔwo kple Israel blibo la dzi.
10 Saul viŋutsu Is-Boset xɔ ƒe blaene esime wòzu fia ɖe Israel nu, eye wòɖu fia ƒe eve. Ke Yuda ƒe aƒe la ya nɔ David yome.
11 David ɖu fia ɖe Yuda ƒe aƒe la dzi le Hebron ƒe adre kple ɣleti ade.
12 Emegbe Abner, Ner vi kple Saul vi Is-Boset ƒe amewo ho tso Mahanayim yi Gibeon. 13 Eye Yoab, Zeruya vi kple David ŋumewo hã ho, eye wova do go le Gibeon ta la to; akpa ɖeka nɔ ta la ƒe go ɖeka dzi, eye evelia hã nɔ go kemɛ dzi.
Yoab ɖo eŋu be: “Na woatso.” 15 Ale wotso hetso ta la le woƒe xexlẽme nu, ame wuieve nye Saul vi Is-Boset ŋumewo tso Benyamin, eye ame wuieve nye David ŋumewo. 16 Eye wolé ta na wo nɔewo, eye wo dometɔ ɖe sia ɖe ƒo eƒe yi ɖe nɔvia ƒe axadame, ale be wo katã wodze anyi zi ɖeka. Eye wona ŋkɔ teƒe ma be Helkat-Hazurim; ele Gibeon.
17 Aʋa la nu sẽ ŋutɔ gbe ma gbe, eye David ŋumewo si Abner kple Israel ŋutsuwo.
18 Zeruya vi etɔ̃awo, Yoab, Abisai kple Asahel hã nɔ afi ma; Asahel ƒe afɔ tsɔna abe sãde le gbe me ene.
19 Eye Asahel nya Abner ɖe nu, eye medze ɖe ɖusime alo miame le Abner yome o. 20 Esi Abner nye kɔ kpɔ megbe la, egblɔ be, “Asahel, wòe nye ema?” eye wòɖo eŋu be, “Nyee.” 21 Eye Abner gblɔ nɛ be: “Dze ɖe ɖusime alo miame, ne nàlé ɖekakpuiawo dometɔ ɖeka, eye nàtsɔ nu si nèɖe le eŋu la na ɖokuiwò.” Ke Asahel medi be yeatrɔ le eyome o. 22 Eye Abner gagblɔ na Asahel be: “Trɔ le yonyeme. Nu ka tae mada nu wò aƒu anyi?
Aleke mawɔ agakpɔ nɔviwò Yoab ŋkume?” 23 Ke egbe tɔtrɔ, eye Abner tsɔ akplɔti la ƒe megbe tɔ dɔme nɛ, eye akplɔ la ŋɔe do go ɖe eƒe dzime; eye wòdze anyi heku enumake. Eye ne ame sia ame va ɖo afi si Asahel dze anyi ku ɖo la, etɔna ɖi. 24 Eyome Yoab kple Abisai nya Abner ɖe nu.
Esime ɣe nɔ to ɖom la, wova Ama togbɛ, si le Gia ŋgɔ le Gibeon gbedzimɔ dzi la dzi.
25 Eye Benyamin viwo ƒo ƒu ɖe Abner ŋu hezu hatsotso gã ɖeka le afi ma, eye wotɔ ɖe togbɛ aɖe tame. 26 Eye Abner yɔ Yoab gblɔ be: “Ðe yi anɔ nuɖuɖu dzi ɖaa? Mènyae be vevesese ko wòahe vɛ oa?
Ɣekaɣie nàgblɔ na ameawo be woatrɔ le wo nɔviwo yome?” 27 Eye Yoab gblɔ be: “Zi ale si Mawu vavã la le agbe la, ne menye ɖe nèƒo nu o la, anye ne etsɔ ŋdi hafi ameawo dometɔ ɖe sia ɖe nagbugbɔ le nɔvia yome.” 28 Azɔ Yoab ku lãdzo, eye eƒe amewo dzudzɔ Israel yome titi, eye aʋaa ke.
29 Abner kple eƒe amewo zɔ to Araba zã blibo la katã, eye wotso Yordan-tɔsisia hezɔ to bali blibo la me, eye mlɔeba wova Mahanayim.
30 Esi Yoab trɔ le Abner yome la, eƒo ameawo katã nu ƒu. Eye ame wuiasieke hekpe ɖe Asahel ŋu megale David ƒe amewo dome o. 31 Ke David ŋumewo ɖu Benyamin kple Abner ƒe amewo dzi, eye wowu ame alafa etɔ̃ blaade le wo dome.
32 Wokɔ Asahel yi ɖaɖi ɖe fofoa ƒe yɔdo si le Betlehem la me. Yoab kple eƒe amewo zɔ zã blibo la katã, eye woɖo Hebron le ŋdi.
3:1-39
3 Aʋa nɔ Saul ƒe aƒe la kple David ƒe aƒe dome eteƒe didi; eye David nɔ ŋusẽ kpɔm ɖe edzi, ke Saul ƒe aƒe la nɔ gbɔdzɔgbɔdzɔm ɖe edzi.
2 Ɣemaɣi la, wodzi ŋutsuviwo na David le Hebron: eƒe ŋgɔgbevie nye Amnon, si Ahinoam, Yezreel nyɔnu la dzi.
3 Via eveliae nye Kileab, si Abigail, ame si nye Karmeltɔ Nabal ƒe ahosi la dzi, eye etɔ̃liae nye Absalom, si Maaka, Gesur-fia Talmai vinyɔnu dzi.
4 Eneliae nye Adoniya, si nye Hagit vi, eye atɔ̃liae nye Sefatiya, si nye Abital vi.
5 Adeliae nye Yitream, si David srɔ̃ Egla dzi. Ame siawoe wodzi na David le Hebron.
6 Esime aʋa si nɔ Saul ƒe aƒe kple David ƒe aƒe dome nɔ edzi yim la, Abner nɔ ŋusẽ dom eƒe ɖoƒe le Saul ƒe me.
7 Ke ahiãvi aɖe nɔ Saul si, si ŋkɔe nye Rizpa, eye wònye Aya vinyɔnu. Emegbe Is-Boset bia Abner be: “Nu ka tae nèdɔ fofonye ƒe ahiã gbɔ?”
8 Eye Abner do dziku vevie le Is-Boset ƒe nyawo ta hegblɔ be: “Avu ƒe tae menye le Yuda?
Meve fofowò Saul ƒe aƒe kple nɔviawo kpakple exɔlɔ̃awo nu va se ɖe egbe, eye nyemetsɔ mi de asi na David o; eye wòa nèle nya hem ɖe ŋunye egbea be meda vo le nyɔnu ta?
9 Eya ta Mawu nefia Abner ne wòagafiae ɖe edzi, ne nyemewɔ na David abe ale si tututu Yehowa ka atam nɛ ene:
10 be yeaxɔ fiaɖuƒe la le Saul ƒe aƒe la si, eye yeali ke David ƒe fiazikpui ɖe Israel kple Yuda dzi tso Dan va se ɖe Beer-Seba o fĩ!”
11 Eye Is-Boset megate ŋu gblɔ nya aɖeke tsɔ ɖo eŋu na Abner o, elabena enɔ evɔ̃m.
12 Ale Abner dɔ amewo ɖo ɖe David enumake gblɔ be: “Ame ka tɔe anyigba la nye?”
Eye wògblɔ kpee be: “Bla nu kplim, eye mawɔ nu sia nu si mate ŋui atrɔ Israel blibo la katã ɖe ŋuwò.” 13 Eɖo eŋu be: “Enyo ta! Mabla nu kpli wò.
14 Azɔ hã, David dɔ amewo ɖo ɖe Saul vi Is-Boset gblɔ be: “Gbugbɔ srɔ̃nye Mikal, si ta metsɔ Filistitɔwo ƒe aʋanuyi alafa ɖeka na ɖo la nam.”
15 Eya ta Is-Boset dɔ woɖakplɔe le srɔ̃a Paltiel, Lais vi gbɔ vɛ.
16 Ke srɔ̃a dze eyome nɔ avi fam kplɔe ɖo va ɖo keke Bahurim ke. Eye Abner gblɔ nɛ be: “Trɔ yi aƒe me!”
Enumake wògbugbɔ. 17 Ke Abner ɖo du ɖe Israel ƒe ametsitsiwo be: “Ɣeyiɣi aɖee nye esia miedi be David nanye fia ɖe mia nu.
18 Miwɔe azɔ, elabena Yehowa gblɔ na David be: ‘Nye subɔla David ƒe asi dzie mato aɖe nye dukɔ Israel tso Filistitɔwo kple woƒe futɔwo katã si me.’”
19 Eye Abner ƒo nu na Benyamin viwo hã. Emegbe Abner yi ɖagblɔ nu siwo katã dzi Israel kple Benyamin ƒe aƒe blibo la lɔ̃ ɖo la na David le Hebron.
20 Esi Abner kple ŋutsu blaeve siwo le eŋu la va David gbɔ le Hebron la, David ɖo kplɔ̃ na Abner kple eŋumeawo.
21 Eye Abner gblɔ na David be: “Na mayi aɖaƒo Israel blibo la katã nu ƒu ɖe nye aƒetɔ fia ŋu, ne woabla nu kpli wò, ne nànye fia ɖe nu sia nu si nèdi la dzi.”
Eya ta David do mɔ Abner wòdzo le ŋutifafa me. 22 Ɣemaɣi tututu la, David ƒe dɔlawo kple Yoab yi ɖadze ame aɖewo dzi trɔ gbɔna, eye wohe aboyonu geɖe gbɔe.
Ke Abner megale David gbɔ le Hebron o, elabena edo mɔe wòdzo yina le ŋutifafa me. 23 Esi Yoab kple eŋumeawo gbɔ la, wogblɔ na Yoab be: “Abner, Ner vi, va fia la gbɔ, eye wòdo mɔe wòdzo yina le ŋutifafa me.”
24 Eye Yoab yi fia la gbɔ gblɔ be: “Nu kae nye esi nèwɔ? Abner va gbɔwò. Nu ka tae nèdo mɔe wòdzo nenema ko?
25 Ènya Abner, Ner vi la nyuie, ɖe wòva be yeava ble wò, ne yeanya wò afɔɖeɖewo ahanya nu siwo katã wɔm nèle.”
26 Eya ta Yoab dzo le David gbɔ hedɔ ame ɖo ɖe Abner yome, eye wotrɔe tso Sira tsido la gbɔ gbɔe; gake David ya menya o.
27 Esi Abner trɔ va Hebron la, Yoab ɖe kpɔe woge ɖe dugbo la me be yeaƒo nu kplii. Ke eƒo yi ɖe dɔme nɛ le afi ma wòku le esi wòwu nɔvia Asahel ta.
28 Esi David see emegbe la, egblɔ be: “Nye kple nye fiaɖuƒe míeɖi fɔ le Abner, Ner vi, ƒe ʋu me o le Yehowa ŋkume tegbee.
29 Netrɔ va Yoab ƒe ta kple fofoa ƒe aƒe blibo la dzi. Eye ŋutsu afuɖɔla alo kpodɔléla alo ŋutsu ɖetitrela alo ame si tsi yi nu loo alo dɔwuitɔ nu megatso le Yoab ƒe me o!”
30 Ale Yoab kple nɔvia Abisai wu Abner elabena ewu wo nɔvi Asahel le aʋa me le Gibeon.
31 Eye David gblɔ na Yoab kple ame siwo katã le eŋu la be: “Midze miaƒe awuwo, mita akpanya, eye mifa konyi le Abner ta.” Eye Fia David ŋutɔ gɔ̃ hã dze amekukugba la yome.
32 Woɖi Abner ɖe Hebron; eye fia la fa avi hehehe le Abner ƒe yɔdo to, eye ameha la hã fa avi sesĩe.
33 Eye fia la kpa konyifaha na Abner gblɔ be: “Ðe Abner aku abe yakame enea?
34 Womebla asi na wò o, Eye womede kunyowu afɔ na wò o. Èku abe ale si wokuna ɖe hlɔ̃dolawo si me ene.” Ale ameawo katã gafae ɖe edzi wu.
35 Emegbe ameha blibo la tsɔ abolo vɛ na David esi zã medo haɖe o be woafa akɔ nɛ, ke David ka atam be: “Mawu nefiam, eye wòagafiam ɖe edzi, ne made abolo alo nu bubu aɖe nu me hafi ɣe naɖo to fĩ!”
36 Eye ameha la katã kpɔe, eye wòdze wo ŋu. Nu sia nu si fia la wɔ la dze ameha la ŋu.
37 Ameha la katã kple Israel blibo la dze sii gbe ma gbe be, menye fia la gbɔ wòtso be wowu Abner, Ner vi la o.
38 Eye fia la gblɔ na eŋumewo be: “Ðe mienyae be amegã kple ame ŋkuta aɖee ku egbea le Israel oa?
39 Togbɔ be nyee wosi ami na mezu fia hã la, megbɔdzɔ egbea, Zeruya viŋutsu siawo sesẽ nam akpa. Yehowa neɖo eteƒe na vɔ̃wɔla ɖe eƒe nu vɔ̃ɖi wɔwɔ la nu.”
4:1-12
4 Esi Saul vi Is-Boset se be Abner ku le Hebron la, dzi ɖe le eƒo, eye dzidzi ƒo Israel-viwo katã.
2 Ke ŋutsu eve, siwo nye adzohawo ƒe tatɔwo, le Saul vi la si: ɖeka ŋkɔe nye Baana, eye evelia ŋkɔe nye Rekab. Wonye Beerottɔ Rimon viwo tso Benyamin ƒomea me. (Elabena wobua Beerot hã kpena ɖe Benyamin ŋu tsã.
3 Ke Beerottɔwo si yi Gitayim, eye wozu amedzrowo le afi ma va se ɖe egbe sia.)
4 Ke viŋutsu aɖe le Saul vi Yonatan si, si ƒe atawo tu. Exɔ ƒe atɔ̃, esime du tso Yezreel va le Saul kple Yonatan ŋuti, eye edzikpɔla kɔe si, eye esi wòle kplakplakpla dzi le sisim la, ɖevi la ge, eye wòzu wɔmetɔ.
Eŋkɔe nye Mefiboset. 5 Ke Beerottɔ Rimon viwo, Rekab kple Baana, yi Is-Boset ƒe me le ŋdɔkutsu dzatsɛ, esi wònɔ ŋdɔlɔ̃ dɔm.
6 Woyi aƒea me abe ame siwo gbɔna lu tsɔ ge ene, eye woƒo nu ɖe dɔme nɛ; ke Rekab kple nɔvia Baana si dzo.
7 Esi woɖo aƒea me la, emlɔ aba dzi le eƒe xɔgã me, eye woda nui wòku, wotso ta le enu.
Eye wotsɔ eƒe ta ɖe asi zɔ mɔ zã blibo la katã to Araba mɔ.
8 Eye wotsɔ Is-Boset ƒe ta vɛ na David le Hebron gblɔ na fia la be: “Wò futɔ Saul, si di be yeaɖe wò agbe ɖa la, ƒe vi Is-Boset ƒe tae nye esi. Yehowa na nye aƒetɔ fia bia hlɔ̃ Saul kple eƒe dzidzimeviwo egbe sia.”
9 Ke David ɖo eŋu na Beerottɔ Rimon vi Rekab kple nɔvia Baana be: “Zi ale si Yehowa, ame si ɖe nye agbe tso xaxawo katã me la le agbe la,
10 esi ame aɖe va gblɔ nam be, ‘Kpɔ ɖa, Saul ku,’ eye eya ŋutɔ bu be du nyui wònye yehe vɛ la, melée hewui le Ziklag.
Fetu si wòxɔ tso gbɔnyee nye ema! 11 Ʋuu keke wòahanye be ame vɔ̃ɖiwo wu ame dzɔdzɔe le eya ŋutɔ ƒe me le eƒe aba dzia!
Ðe nyemabia eƒe ʋu tso mia si, eye maɖe mi ɖa le anyigba la dzi oa?” 12 Enumake David ɖe gbe na ɖekakpuiawo be woawu wo. Wolã woƒe asiwo kple afɔwo, eye wotsɔ wo ku nu le ta aɖe si le Hebron la to.
5 Emegbe Israel-toawo katã va David gbɔ le Hebron gblɔ be: “Kpɔ ɖa!
Wò ƒu kple wò ŋutilã míenye. 2 Tsã esime Saul nye míaƒe fia la, wòe nɔa ŋgɔ na Israel le eƒe aʋahohowo me. Eye Yehowa gblɔ na wò be: ‘Wòe akplɔ nye dukɔ Israel, eye wòe azu kplɔla ɖe Israel nu.’”
3 Ale Israel ƒe ametsitsiwo katã va fia la gbɔ le Hebron, eye Fia David bla nu kpli wo le Hebron le Yehowa ŋkume. Emegbe wosi ami na David wòzu fia ɖe Israel nu.
4 David xɔ ƒe blaetɔ̃ esime wòzu fia, eye wòɖu fia ƒe blaene.
5 Eɖu fia ɖe Yuda dzi le Hebron ƒe adre kple ɣleti ade, eye wòɖu fia ɖe Israel blibo la kple Yuda dzi le Yerusalem ƒe blaetɔ̃ vɔ etɔ̃.
6 Eye fia la kple eƒe amewo ho yi Yerusalem ɖe Yebusitɔ siwo le anyigba la dzi ŋu. Yebusitɔwo ɖe alɔme le David ŋu gblɔ be: “Màva afi sia akpɔ o! Ŋkuagbãtɔwo kple bunɔwo kura gɔ̃ hã anya wò.” Wosusu be: ‘David mava afi ma gbeɖe o.’
7 Ke hã, David xɔ Zion mɔ́ si woyɔna fifia be David Ƒe Du la.
8 Gbe ma gbe David gblɔ be: “Ame siwo adze Yebusitɔwo dzi la, neto tsiʋu la me ne woayi aɖawu ‘bunɔwo kple ŋkuagbãtɔ’ siwo David lé fui la hã!”
Esia tae wogblɔna be: “Ŋkuagbãtɔ kple bunɔwo mava aƒe la me o.”
9 Eye David va nɔ mɔ́ sesẽ la me, eye wova yɔe be David Ƒe Du; eye David ɖo gliwo hetu xɔwo ɖe Kpo la ŋu keŋ yi dua me.
10 Ale David nɔ ŋusẽ kpɔm ɖe edzi, eye Yehowa, aʋakɔwo ƒe Mawu la nɔ kplii.
11 Tiro-fia Hiram ɖo amewo ɖe David, eɖo sedertiwo kple atikpalawo kple gliɖolawo hã ɖee be woatu xɔ na David.
12 Eye David dze sii be Yehowa na yeƒe fiaɖuɖu li ke le Israel, eye wòdo yeƒe fiaɖuƒe la ɖe dzi le eƒe dukɔ Israel ta.
13 Esi David trɔ tso Hebron va Yerusalem la, egadze ahiã geɖewo, eye wòɖe srɔ̃ geɖewo, eye wogadzi ŋutsuvi kple nyɔnuvi geɖewo na David.
14 Ame siwo wodzi nɛ le Yerusalem la ƒe ŋkɔwoe nye esi: Samua, Sobab, Natan kple Salomo;
15 Yibhar, Elisua, Nefeg, Yafia,
16 Elisama, Eliyada kple Elifelet.
17 Esi Filistitɔwo se be wosi ami na David wòzu fia ɖe Israel nu la, wo katã woho va David di ge. Esi David see la, eyi teƒe si yiyi sesẽ la.
18 Eye Filistitɔwo va kaka ɖe Refaim Bali la me.
19 Eye David bia gbe Yehowa be: “Maho ɖe Filistitɔwo ŋua? Àtsɔ wo ade asi nama?”
Yehowa ɖo eŋu na David be: “Ho yi, elabena matsɔ Filistitɔwo ade asi na wò godoo.”
20 Ale David va Baal-Perazim, eye David si wo le afi ma. Eye wògblɔ be: “Yehowa dze nye futɔwo le ŋgɔnye, abe ale si tɔsisi ŋɔa goe ene.” Esia tae wòna ŋkɔ teƒe ma be Baal-Perazim.
21 Filistitɔwo gblẽ woƒe legbawo ɖe afi ma, eye David kple eƒe amewo fɔ wo dzoe.
22 Emegbe Filistitɔwo gava kaka ɖe Refaim Bali la me.
23 Eye David gabia gbe Yehowa, gake eɖo eŋu nɛ be: “Mègakpe wo o. Ke boŋ trɔ to wo megbe nàva dze wo dzi le bakatiawo ŋgɔ.
24 Eye ne èse afɔzi le bakatiawo tame la, ekema wɔ kaba nàtso ɖe wo ŋu, elabena ɣemaɣi la, Yehowa dze ŋgɔwò xoxo yina Filistitɔwo ƒe aʋakɔ la si ge.”
25 Eya ta David wɔ abe ale si tututu Yehowa de se nɛ ene, eye wòsi Filistitɔwo tso Geba va ɖo keke Gezer ke.
6 Eyome David gaƒo Israel ƒe kalẽtɔ tiatiawo katã nu ƒu, wole ame akpe blaetɔ̃. 2 Eye David kple dukɔ blibo si le eŋu la dze mɔ yi Baale-Yuda be yewoaɖakɔ Mawu vavã la ƒe Aɖaka, si ŋgɔ woyɔa aʋakɔwo ƒe Yehowa, ame si bɔbɔ nɔ kerubiwo tame ƒe ŋkɔ le la, tso afi ma vɛ.
3 Ke wokɔ Mawu vavã la ƒe Aɖaka la da ɖe tasiaɖam yeye dzi, be woakɔe tso Abinadab ƒe aƒe, si le togbɛ aɖe dzi la me; eye Abinadab vi Uza kple Ahiyo le tasiaɖam yeye la kplɔm. 4 Ale wokɔ Mawu vavã ƒe Aɖaka la tso Abinadab ƒe aƒe si le togbɛa dzi la me, eye Ahiyo dze Aɖaka la ŋgɔ. 5 Eye David kple Israel ƒe aƒe blibo la tsɔ haƒonu siwo wotsɔ sesewu wɔ, kple saŋkuwo, kasaŋkuwo, axatsɛwo, nyawowoewo kple gakogoewo le aseye tsom le Yehowa ŋkume.
6 Esi wova ɖo Nakon ƒe nukuƒoƒe la, Uza do asi ɖa lé Mawu vavã ƒe Aɖaka la, elabena nyiawo na aɖaka la ge kloe.
7 Ale Yehowa ƒe dɔmedzoe bi ɖe Uza ŋu, eye Mawu vavã la ƒoe ƒu anyi ɖe afi ma le eƒe mawumavɔmavɔ̃ ta, eye wòku ɖe afi ma ɖe Mawu vavã la ƒe Aɖaka la xa.
8 Gake David do dziku le esi Yehowa ƒe dziku fla ɖe Uza ŋu ta; eye wova yɔ teƒe ma be Perez-Uza va se ɖe egbe sia.
9 Eye David vɔ̃ Yehowa gbe ma gbe hegblɔ be: “Aleke Yehowa ƒe Aɖaka la ava gbɔnyee?” 10 Eye David melɔ̃ be yeakɔ Yehowa ƒe Aɖaka la ava ye gbɔ le David Ƒe Du la me o. Ke boŋ David na wokɔe yi Gititɔ Obed-Edom ƒe me.
11 Ale Yehowa ƒe Aɖaka la nɔ Gititɔ Obed-Edom ƒe me ɣleti etɔ̃, eye Yehowa yra Obed-Edom kple eƒe aƒe blibo la.
12 Eye wova gblɔ na Fia David be: “Yehowa yra Obed-Edom ƒe aƒe kple eƒe nuwo katã le Mawu vavã la ƒe Aɖaka la ta.” Eya ta David yi ɖakɔ Mawu vavã la ƒe Aɖaka la tso Obed-Edom ƒe me va David Ƒe Du la me kple dzidzɔ.
13 Esi Yehowa ƒe Aɖaka la kɔlawo nya ɖe afɔ zi ade ko la, etsɔ nyitsu ɖeka kple lã dami ɖeka sa vɔe. 14 David ɖu ɣe kple ŋusẽ katã le Yehowa ŋkume; ɣemaɣi la, David do aklalakɔmewu. 15 Eye David kple Israel ƒe aƒe blibo la le aseye tsom le lãdzo kum hekɔ Yehowa ƒe Aɖaka la gbɔna.
16 Esi Yehowa ƒe Aɖaka la ɖo David Ƒe Du la me la, Saul vinyɔnu Mikal do mo ɖe fesre nu, eye wòkpɔ Fia David wòle kpo tim le ɣe ɖum le Yehowa ŋkume; eye wòdo vloe le eƒe dzi me.
17 Ale wokɔ Yehowa ƒe Aɖaka la va da ɖe enɔƒe le agbadɔ si David tu nɛ la me. Eyome David sa numevɔ kple ŋutifafavɔ le Yehowa ŋkume.
18 Esi David sa numevɔawo kple ŋutifafavɔawo vɔ la, eyra dukɔ la le aʋakɔwo ƒe Yehowa ƒe ŋkɔ me. 19 Azɔ hã, ema abolo kotoe ɖekaɖeka, ayedibolo ɖekaɖeka kple waintsetse ƒuƒu bolo ɖekaɖeka na Israel ƒe ha blibo la me tɔ ɖe sia ɖe, ŋutsuwo kple nyɔnuwo siaa, emegbe ame sia ame dzo yi aƒe me.
20 Esi David yi eya ŋutɔ ƒe aƒemetɔwo yra ge la, Saul vinyɔnu Mikal do go va kpee. Eye wògblɔ be: “Aleke Israel-fia de bubu eɖokui ŋu egbea ale, esime wòɖe ama le esubɔviwo ƒe dɔlanyɔnuwo ŋkume, abe ale si ko ŋutsu tagbɔkukutɔwo ɖea amae ene!” 21 Eye David gblɔ na Mikal be: “Yehowa, ame si tiam ɖe fofowò kple eƒe aƒe blibo la teƒe, eye wòɖom kplɔla ɖe Yehowa ƒe dukɔ Israel nu la ŋkumee mewɔe le. Eya ta matso aseye le Yehowa ŋkume, 22 magaɖi gbɔ ɖokuinye wu esia ahaɖe ɖokuinye dzi kpɔtɔ. Gake dɔlanyɔnu siwo ƒe nya nègblɔ la ade bubu ŋunye.” 23 Eya ta Saul vinyɔnu Mikal tsi ko va se ɖe eƒe kugbe.
7:1-29
7 Esi fia la le eya ŋutɔ ƒe aƒe me, eye Yehowa na gbɔdzɔe tso eƒe futɔwo katã si me godoo va kpe la,
2 fia la gblɔ na nyagblɔɖila Natan be: “Kpɔ ɖa, mele sedertixɔ me, ke Mawu vavã la ƒe Aɖaka ya le avɔgbadɔ me.”
3 Natan gblɔ na fia la be: “Nu sia nu si le dzi me na wò la, heyi nàwɔe, elabena Yehowa li kpli wò.”
4 Le zã ma ke me la, Yehowa ƒe gbe va na Natan be:
5 “Yi ɖagblɔ na nye subɔla David be, ‘Ale Yehowa gblɔe nye esi: “Wòe atu xɔ nam manɔ emea?
6 Elabena tso gbe si gbe mekplɔ Israel-viwo tso Egipte la, nyemenɔ xɔ aɖeke me kpɔ va se ɖe egbe sia o, ke boŋ menɔa agbadɔ kple avɔgbadɔ me tso teƒe yi teƒe.
7 Ɣeyiɣi siwo katã menɔ zɔzɔm kple Israel-viwo la, ɖe megblɔ na Israel-toawo me tɔ aɖe, si meɖo be wòakplɔ nye dukɔ Israel la zi ɖeka kpɔ be, ‘Nu ka tae mietu sedertixɔ nam oa?’”’
8 Eya ta ale nàgblɔ na nye subɔla David ye nye esi: ‘Ale aʋakɔwo ƒe Yehowa gblɔe nye esi: “Nye ŋutɔe kplɔ wò tso lãnyiƒe le lãhawo yome, be nàzu kplɔla ɖe nye dukɔ Israel nu.
9 Manɔ kpli wò le afi sia afi si nàyi, matsrɔ̃ wò futɔwo katã ɖa le ŋgɔwò; eye mana wò ŋkɔ nanyɔ, abe ame ŋkuta siwo le anyigba dzi la ƒe ŋkɔ ene.
10 Mana nɔƒe nye dukɔ Israel eye mana woali ke, woanɔ afi ma, eye womagaɖe fu na wo azɔ o; eye ame vɔ̃ɖiwo magate wo ɖe anyi abe ale si wònɔ,
11 tso gbe si gbe meɖo ʋɔnudrɔ̃lawo nye dukɔ Israel nu ene o.
Mana gbɔdzɔe wo tso woƒe futɔwo katã si me.
12 Ne wò ŋkekewo de eye wotsɔ wò mlɔ tɔgbuiwòwo gbɔ la, ekema maɖo wò dzidzimevi si ava ɖe yowòme, si anye wò ŋutɔ viwò, eye mana eƒe fiaɖuƒe nali ke.
13 Eyae atu xɔ na nye ŋkɔ, eye mali ke eƒe fiaɖuƒe ƒe fiazikpui tegbee.
14 Mazu fofoa, eye eya azu vinye. Ne eda vo la, matsɔ amegbetɔ ƒe ati agbe nya nɛ, eye maƒoe, abe ale si woƒoa Amegbetɔviwo ene.
15 Ke nyemaɖe nye amenuveve ɖa le edzi abe ale si meɖee ɖa le Saul, ame si meɖe ɖa le ŋkuwòme la, dzi ene o.
16 Wò aƒe kple wò fiaɖuƒe anɔ te sesĩe le ŋkuwòme tegbee; wò fiazikpui ali ke tegbee.”’”
17 Natan gblɔ nya siawo katã kple ŋutega blibo la katã me nyawo na David.
18 Ale Fia David va bɔbɔ nɔ Yehowa ŋkume hegblɔ be: “Oo Aƒetɔ Dziɖulagã Yehowa, ame kae menye? Eye nu kae nye aƒe nye, be nèkplɔm va ɖo afi sia ke?
19 Oo Aƒetɔ Dziɖulagã Yehowa, esia mesɔ gbɔ na wò o, eye nègale nu ƒom le wò subɔla ƒe aƒe ŋu le nu si ava dzɔ le etsɔme ʋĩi hã ŋu; Oo Aƒetɔ Dziɖulagã Yehowa, esia nye mɔfiame na amegbetɔwo katã.
20 Oo Aƒetɔ Dziɖulagã Yehowa, nya kae nye, wò subɔla David magagblɔ na wò, esi nènyam nyuie?
21 Èwɔ nu gã siawo katã le wò nya la kple wò dzimedidi ta, eye nèɖe wo fia wò subɔla.
22 Oo Aƒetɔ Dziɖulagã Yehowa, esia tae nètri akɔ ɖo.
Ame aɖeke mede nuwò o, eye Mawu bubu aɖeke meli kpe ɖe ŋuwò o; nu siwo míese kple to ɖo kpe esia dzi. 23 Dukɔ kae le anyigba dzi si le abe wò dukɔ Israel ene? Mawu yi ɖaɖe wo wozu eƒe dukɔ, eye wòwɔ nu gãwo kple nu dziŋɔwo na wo tsɔ de ŋkɔ eɖokui ŋu.
24 Èli ke wò dukɔ Israel na ɖokuiwò be wòanye wò dukɔ tegbee; eye wò ŋutɔ nèzu woƒe Mawu, Oo Yehowa.
25 “Eya ta Oo Yehowa Mawu, wɔ ŋugbe si nèdo le wò subɔla kple eƒe aƒe ŋu la dzi tegbee, eye wɔ abe ale si tututu nèdo ŋugbee ene.
26 Eye wò ŋkɔ nede dzi tegbee, ne dukɔwo nagblɔ be: ‘Aʋakɔwo ƒe Yehowa ye nye Mawu le Israel nu,’ eye na wò subɔla David ƒe aƒe nali ke le ŋkuwòme.
27 Elabena wò, aʋakɔwo ƒe Yehowa, Israel ƒe Mawu, èɖe nu sia fia wò subɔla gblɔ be, ‘Matso aƒe na wò.’ Esia tae dzi ɖo wò subɔla ƒo wòle gbe sia dom ɖa na wò ɖo.
28 Azɔ Oo Aƒetɔ Dziɖulagã Yehowa, wòe nye Mawu vavã la, eye wò nyawo nye nyateƒe, eye nèdo nu nyui sia ŋugbe na wò subɔla.
29 Eya ta nedze ŋuwò nàyra wò subɔla ƒe aƒe la, be wòanɔ anyi le ŋkuwòme ɖaa; elabena Oo Aƒetɔ Dziɖulagã Yehowa, wò ŋutɔe do ŋugbe, eye wò yayra nana yayra nanɔ wò subɔla ƒe aƒe la dzi tegbee.”
8:1-18
8 Le ɣeyiɣi aɖe megbe la, David si Filistitɔwo, eye wòbɔbɔ wo ɖe anyi, eye David xɔ Meteg-Ama le Filistitɔwo si.
2 Eɖu Moabtɔwo hã dzi, ena womlɔ anyi ɖe anyigba, eye wòdzidze wo kple ka. Edzidze ka eve be woawu, eye wòdzidze ka ɖeka be woawo ya natsi agbe. Ale Moabtɔwo zu David ƒe subɔviwo hexea adzɔ nɛ.
3 David ɖu Zoba-fia Hadadezer, Rehob vi hã dzi, esime Hadadezer dze mɔ yina be yeagakpɔ ŋusẽ ɖe Frat-tɔsisi la ƒe nutoa dzi.
4 David lé sɔdola akpe ɖeka alafa adre kple aʋawɔla afɔzɔla akpe blaeve le eƒe amewo dome. Eye David tso agbeka na sɔ siwo katã wotsi ɖe tasiaɖamwo ŋu la, negbe wo dometɔ alafa ɖeka koe wòsusɔ ɖi.
5 Esi Siriatɔ siwo le Damasko va be yewoakpe ɖe Zoba-fia Hadadezer ŋu la, David wu ame akpe blaeve vɔ eve le Siriatɔawo dome.
6 Emegbe David ɖe asrafohawo ɖo Siriatɔwo ƒe du Damasko me, eye Siriatɔwo zu David ƒe subɔviwo, eye woxea adzɔ nɛ. Yehowa kpena ɖe David ŋu wòɖua dzi le afi sia afi si wòyi.
7 Azɔ hã, David xɔ sikakpoxɔnu kotoowo le Hadadezer ƒe aʋawɔlawo si, eye wòtsɔ wo va Yerusalem.
8 Eye Fia David lɔ akɔbli geɖe ŋutɔ tso Beta kple Berotai, siwo nye Hadadezer ƒe duwo me.
9 Hamat-fia Toi se be David ɖu Hadadezer ƒe aʋakɔ blibo la dzi.
10 Eya ta Toi dɔ via Yoram ɖe Fia David gbɔ be wòabia eƒe fɔfɔme ta se, eye wòakafui le esi wòwɔ aʋa kple Hadadezer, eye wòɖu edzi ta (elabena Hadadezer wɔa aʋa kple Toi enuenu), eye wòtsɔ klosalonuwo kple sikanuwo kpakple akɔblinuwo ɖe asi vɛ.
11 Fia David kɔ esiawo hã ŋu na Yehowa hekpe ɖe dukɔ siwo katã wòbɔbɔ ɖe anyi siwo ƒe klosalo kple sika ŋu wòkɔ la ŋuti.
12 Exɔ wo le Siriatɔwo, Moabtɔwo, Amonitɔwo, Filistitɔwo kple Amalektɔwo si hekpe ɖe nu siwo wòha le Hadadezer, Zoba-fia, Rehob vi si la ŋu.
13 Azɔ hã, David ƒe ŋkɔ nyɔ esi wògbɔ tso Edomtɔwo siƒe, ewu ame akpe wuienyi le Dzebali la me.
14 Eye wòɖe asrafohawo ɖo Edom. Eɖo asrafohawo ɖe Edom blibo la katã, eye Edomtɔwo katã va zu David ƒe subɔviwo. Yehowa kpena ɖe David ŋu wòɖua dzi le afi sia afi si wòyi.
15 David ɖu fia ɖe Israel blibo la dzi, eye David tsoa afia hedrɔ̃a ʋɔnu dzɔdzɔe na eƒe dukɔ blibo la.
16 Yoab, Zeruya vi le aʋakɔ la nu, eye Yehosafat, Ahilud vi nye nuŋlɔla.
17 Zadok, Ahitub vi kple Ahimelek, Abiatar vi nye nunɔlawo, eye Seraya nye agbalẽŋlɔla.
18 Benaya, Yehoyada vi le Keretitɔwo kple Peletitɔwo nu. Ke David viwo ya nye dɔnunɔlawo.
9:1-13
9 David bia gbe ɖeka be: “Ðe ame aɖe gakpɔtɔ ɖe Saul ƒe aƒe me, ne mave enu le Yonatan ta?”
2 Ke dɔla aɖe le Saul ƒe aƒe la me, si ŋkɔe nye Ziba.
Eye woyɔe va David gbɔ, eye fia la biae be: “Wòe nye Ziba?” Eɖo eŋu be: “Wò subɔvie nye esi.”
3 Eye fia la biae be: “Ðe ame aɖe gasusɔ ɖe Saul ƒe aƒe me, si maɖe Mawu ƒe amenuveve afia?”
Ziba gblɔ na fia la be: “Yonatan viŋutsu aɖe li, si ƒe atawo tu.”
4 Eye fia la biae be: “Afi kae wòle?”
Ziba ɖo eŋu na fia la be: “Ele Makir, Amiel vi ƒe me le Lo-Debar.”
5 Enumake Fia David dɔ ame woyi ɖakplɔe tso Makir, Amiel vi ƒe me le Lo-Debar vɛ.
6 Esi Saul vi Yonatan ƒe vi Mefiboset va David gbɔ la, ebɔbɔ tsyɔ mo anyi enumake. Eye David yɔe be: “Mefiboset!” Etɔ be: “Wò subɔvie nye esi!”
7 Eye David gblɔ nɛ be: “Mègavɔ̃ o, mave nuwò godoo le fofowò Yonatan ta, eye magbugbɔ tɔgbuiwò Saul ƒe anyigbawo katã ana wò, eye wò la, àɖu nu le nye kplɔ̃ ŋu ɖaa.”
8 Enumake wòtsyɔ mo anyi gblɔ be: “Ame kae wò subɔvi nye be nètrɔ susu ɖe nye, ame si nye avu kuku la ŋu?”
9 Eye fia la dɔ woɖayɔ Saul ƒe subɔvi Ziba vɛ, eye wògblɔ nɛ be: “Metsɔ nu siwo katã nye Saul kple eƒe aƒe blibo la tɔ la na wò aƒetɔ ƒe tɔgbuiyɔvi la.
10 De agble nɛ, wò ŋutɔ kple viwòwo kpakple wò dɔlawo, eye miatsɔ nukuawo vɛ, ne wòanye nuɖuɖu na wò aƒetɔ ƒe tɔgbuiyɔvi la ƒe amewo, ne woaɖu. Ke wò aƒetɔ ƒe tɔgbuiyɔvi Mefiboset ŋutɔ ya aɖu nu le nye kplɔ̃ ŋu ɖaa.”
Ke ŋutsuvi wuiatɔ̃ kple subɔvi blaeve le Ziba si.
11 Eye Ziba gblɔ na fia la be: “Ale si nye aƒetɔ fia de se na eƒe subɔvi la, nenemae wò subɔvi la awɔ.”
Eya ta Mefiboset ɖua nu le David ƒe kplɔ̃ ŋu abe fiaviwo dometɔ ɖeka ene.
12 Viŋutsuvi aɖe le Mefiboset si, si ŋkɔe nye Mika; eye ame siwo katã le Ziba ƒe me la zu Mefiboset ƒe subɔviwo.
13 Ke Mefiboset ŋutɔ nɔ Yerusalem, elabena fia ƒe kplɔ̃ ŋue wòɖua nu le ɖaa; eye eƒe ata eveawo tu.
10:1-19
10 Emegbe la, Amonitɔwo ƒe fia ku, eye via Hanun zu fia ɖe eteƒe.
2 Eye David gblɔ be: “Mave Hanun, Nahas vi, nu abe ale si fofoa ve nunye ene.” Eya ta David dɔ eƒe dɔlawo be woayi aɖafa akɔ nɛ le fofoa ƒe ku ta.
Gake esi David ƒe dɔlawo va Amonitɔwo ƒe anyigba dzi la,
3 Amonitɔwo ƒe amegãwo gblɔ na woƒe aƒetɔ Hanun be: “Èsusu be bubudede fofowò ŋu tae David dɔ akɔfalawo ɖe gbɔwò ɖoa? Ðe menye be woatsa le dua me ahatsa ŋku le eme, eye woamui aƒu anyi tae David dɔ eƒe dɔlawo ɖe gbɔwò oa?”
4 Ale Hanun lé David ƒe dɔlawo helũ ge na wo afãafã, eye wòlã woƒe awuwo ɖe domedome ɖe agɔnu keŋ, eye wòdo mɔ wo.
5 Esi wova gblɔe na David la, edɔ amewo ɖa enumake be woayi aɖakpe wo, elabena woɖi gbɔ ŋutsuawo ŋutɔ; eye fia la gblɔ na wo be: “Minɔ Yeriko va se ɖe esime miaƒe ge nato hafi miagbɔ.”
6 Ke Amonitɔwo va kpɔe be yewole ʋeʋẽm ɖe David, eya ta Amonitɔwo dɔ ame woyi ɖada Siriatɔ siwo le Bet-Rehob kple Siriatɔ siwo le Zoba, wole aʋawɔla afɔzɔla akpe blaeve, eye woda ame akpe ɖeka tso Maaka-fia gbɔ kple ame akpe wuieve tso Istob.
7 Esi David see la, edɔ Yoab kple aʋakɔ blibo la katã kpakple eƒe ŋutsu kalẽtɔ sesẽtɔwo ɖa.
8 Amonitɔwo ho le aʋalɔgowo me ɖadze aʋa ɖe dua ƒe agbo nu; eye Siriatɔ siwo tso Zoba kple Rehob hã dze aʋa wotɔwotɔe le gbea dzi, hekpe ɖe Istobtɔwo kple Maakatɔwo ŋu.
9 Esi Yoab kpɔ be wodze aʋa ɖe ye ŋu le ŋgɔ kple megbe la, etia Israel ƒe aʋawɔla bibi aɖewo, eye wòna woho le aʋalɔgowo me yi ɖakpe kple Siriatɔwo.
10 Ke etsɔ aʋakɔ la ƒe kpɔtɔea de asi na nɔvia Abisai be woaho le aʋalɔgowo me aɖakpe kple Amonitɔwo.
11 Eye wògblɔ be: “Ne Siriatɔwo sesẽ wum la, ekema nàva xɔ nam; ke ne Amonitɔwo sesẽ wu wò la, ekema mava xɔ na wò.
12 Na míasẽ ŋu awɔ kalẽ ɖe míaƒe dukɔ la kple mía Mawu ƒe duwo ta, eye Yehowa awɔ nu si nyo eŋu.” 13 Yoab kple eƒe aʋakɔ la ho yi ɖakpe Siriatɔwo, eye wosi le Yoab nu.
14 Esi Amonitɔwo kpɔ be Siriatɔwo si la, woawo hã wosi le Abisai nu heva du la me.
Le esia megbe la, Yoab trɔ le Amonitɔwo yome yi Yerusalem.
15 Esi Siriatɔwo kpɔ be Israel-viwo ɖu yewo dzi la, wogaƒo wo ɖokuiwo nu ƒu.
16 Eye Hadadezer dɔ woyi ɖakplɔ Siriatɔ siwo le Tɔsisi la ƒe nutoa me la vɛ; eye wova Helam, eye Hadadezer ƒe aʋafia Sobak le wo nu.
17 Esi wova gblɔe na David la, enumake eƒo Israel-ʋakɔ la katã nu ƒu, eye wòtso Yordan-tɔsisi heva Helam. Eye Siriatɔwo ho le aʋalɔgowo me ɖakpe aʋa kple David.
18 Ke Siriatɔwo si le Israel nu; eye David wu tasiaɖamdola alafa adre kple sɔdola akpe blaene le Siriatɔwo dome, eye wòda nu woƒe aʋafia Sobak ƒu anyi wòku ɖe afi ma.
19 Esi fia siwo katã nye Hadadezer teviwo kpɔ be Israel ɖu yewo dzi la, enumake wowɔ ŋutifafa kple Israel, eye wova zu wo teviwo; eye Siriatɔwo vɔ̃na be yewoagakpe ɖe Amonitɔwo ŋu.
11:1-27
11 Esi ƒe trɔ, eye fiawo ƒe aʋahoɣi ɖo la, David dɔ Yoab kple eŋumewo kpakple Israel-ʋakɔ blibo la be woayi aɖatsrɔ̃ Amonitɔwo, eye woɖe to ɖe Raba, ke David tsi Yerusalem.
2 Le fiẽ aɖe me la, David fɔ le aba dzi yi ɖe eƒe fiasã la tame hele tsa ɖim. Ele xɔa ta kpɔ nyɔnu aɖe wònɔ tsi lem, eye nyɔnua dze tugbe ŋutɔ.
3 David dɔ woyi ɖabia nyɔnua gɔme se, eye ame dɔdɔa gbɔ va gblɔ be: “Bat-Seba, Eliyam vinyɔnu si nye Uriya, Hititɔ la srɔ̃e.” 4 Eye David dɔ ame woyi ɖakplɔe vɛ.
Esi nyɔnua va egbɔ la, edɔ kplii. (Le ɣeyiɣi ma me la, nyɔnua nɔ eɖokui ŋu kɔm tso eƒe makɔmakɔnyenye me.) Emegbe etrɔ yi aƒe me.
5 Nyɔnu la fɔ fu, eye wòdɔ woyi ɖagblɔ na David be: “Mefɔ fu.” 6 Eye David dɔ ame ɖo ɖe Yoab be: “Ðo Uriya, Hititɔ la ɖem.”
Eya ta Yoab ɖo Uriya ɖe David.
7 Esi Uriya va la, David bia Yoab kple aʋakɔ la ƒe dɔdɔ kple ale si aʋa la le edzi yim la ta se.
8 David gblɔ na Uriya be: “Yi aƒewò me, ne nàgbɔ ɖe eme.” Ale Uriya dzo le fia la gbɔ, eye fia la ɖo nunana ɖee.
9 Ke Uriya tsi eƒe aƒetɔ ƒe subɔvi bubuawo gbɔ dɔ le fia ƒe agbo nu, eye meyi eƒe me o.
10 Eye wova gblɔe na David be: “Uriya meyi eƒe me o.” Eye David bia Uriya be: “Menye mɔ dzie nètso gbɔ oa?
Nu ka tae mèyi aƒewò me o?” 11 Uriya ɖo eŋu na David be: “Aɖaka la kple Israel kpakple Yuda le agbadɔwo me, eye nye aƒetɔ Yoab kple nye aƒetɔ ƒe aʋawɔlawo ƒu asaɖa anyi ɖe gbea dzi. Eye nyea mayi aƒenye me aɖu nu ano nu ahamlɔ srɔ̃nye gbɔa? Zi ale si nèle agbe la, nyemawɔ nu sia o!”
12 Eye David gblɔ na Uriya be: “Tsi afi sia egbea hã, eye etsɔ la, mado mɔ wò.”
Ale Uriya tsi Yerusalem gbe ma gbe kple ŋkeke si kplɔe ɖo hã.
13 Eye David kpee be wòaɖu nu ano nu kpli ye. Eye wòna wòmu aha. Ke le fiẽ la, edo go yi ɖamlɔ eƒe aba dzi le eƒe aƒetɔ ƒe subɔviwo gbɔ, eye meyi aƒe me o.
14 Esi ŋu ke la, David ŋlɔ agbalẽ de Uriya si ɖo ɖe Yoab.
15 Ale wòŋlɔ ɖe agbalẽ la mee nye esi: “Tsɔ Uriya ɖo aʋaa ŋgɔ afi si aʋaa nu sẽ le. Eye miade megbe le eŋu, ne woada nui wòaku.”
16 Yoab lé ŋku ɖe du si ŋu woɖe to ɖo la ŋu nyuie, eye wòtsɔ Uriya ɖo afi si wònya be futɔwo ƒe aʋawɔla sesẽwo le.
17 Esi du la me ŋutsuwo do va le aʋa wɔm kple Yoab la, David ƒe dɔlawo dometɔ aɖewo tsi eme, eye Uriya, Hititɔ la hã le ame siwo ku la dome.
18 Eye Yoab dɔ ame be woaɖagblɔ aʋa la ŋu nyawo katã na David.
19 Eye wògblɔ na dɔla la be: “Ne ègblɔ aʋa la ŋu nyawo katã na fia la vɔ, 20 eye fia do dziku vevie hebia wò be, ‘Nu ka tae miegogo dua nenema gbegbe be miawɔ aʋa?
Ðe mienya be woanɔ glia dzi ate mi oa? 21 Ame kae wu Abimelek, Yerubeset vi la? Ðe menye nyɔnu aɖee nɔ gli dzi xlã tévi ɖee wòku le Tebez oa?
Nu ka tae miagogo glia nenema gbegbe ɖo?’ la, ekema nàgblɔ be, ‘Wò subɔvi Uriya, Hititɔ la, hã ku.’” 22 Eye dɔla la yi ɖagblɔ nya siwo katã gbe Yoab dɔe ɖo la na David.
23 Dɔla la gblɔ na David be: “Ameawo sesẽ wu mí, eye wodo va kpe mí le gbea dzi; ke míenya wo va ɖo dugbo la nu.
24 Aŋutrɔdalawo nɔ glia dzi nɔ wò dɔlawo tem, ale be fia la ƒe dɔla aɖewo ku; wò dɔla Uriya, Hititɔ la hã ku.” 25 Eye David gblɔ na dɔla la be: “Gblɔ na Yoab be, ‘Mègana nu sia naɖe fu na wò o, elabena ame sia ame ate ŋu atsi yi nu.
Na aʋa la nasẽ ɖe du la ŋu, eye nàɖu edzi.’ Eye nàde dzi ƒo nɛ.”
26 Esi Uriya srɔ̃ se be ye srɔ̃ Uriya ku la, efa srɔ̃a vevie.
27 Esi konyifaɣi la wu enu la, David dɔ woyi ɖakplɔe vɛ nɛ wòzu srɔ̃a, eye wòdzi ŋutsuvi nɛ. Ke nu si David wɔ la medze Yehowa ŋu o.
12 Yehowa dɔ Natan ɖe David gbɔ. Eye wòva egbɔ va gblɔ nɛ be: “Ŋutsu eve le du ɖeka me, ɖeka nye kesinɔtɔ, eye evelia nye ame dahe. 2 Alẽ kple nyi gbogbo aɖe ŋutɔ le kesinɔtɔ la si; 3 ke naneke mele ame dahe la ya si o, negbe alẽnɔe ɖeka si wòƒle la ko. Eye ŋutsua nyii wòtsi le eya kple viawo gbɔ. Nu sue si wòkpɔ la ƒe ɖee alẽnɔe la ɖuna, eƒe kplu nue wònoa nu le, eƒe akɔnue wòmlɔna. Eye wòva le nɛ abe vianyɔnu ene.
Ke boŋ eyi ɖalé ame dahe la ƒe alẽnɔe la, eye wòwui na ŋutsu si va dze egbɔ la.” 5 Enumake dzi ku David ɖe ŋutsu la ŋu vevie, eye wògblɔ na Natan be: “Zi ale si Yehowa le agbe la, ŋutsu si wɔ nu sia la dze ku! 6 Ele be wòaɖo alẽnɔe la teƒe zi ene, le esi wòwɔ nu sia, eye ame ƒe nu mewɔ nublanui nɛ o ta.”
7 Eye Natan gblɔ na David be: “Wòe nye ŋutsu la!
Ale Yehowa, Israel ƒe Mawu la, gblɔe nye esi: ‘Nyee si ami na wò nèzu fia ɖe Israel dzi, eye nyee ɖe wò tso Saul si me. 8 Melɔ̃ be matsɔ wò aƒetɔ ƒe aƒe ana wò, eye be matsɔ wò aƒetɔ srɔ̃wo aɖo wò akɔnu, eye metsɔ Israel kple Yuda ƒe aƒe na wò. Eye ne ema mesɔ gbɔ o la, malɔ̃ faa atsɔ nu bubuwo akpee na wò. 9 Nu ka tae nèdo vlo Yehowa ƒe nya hewɔ nu si nye vɔ̃ le eŋkume?
Ètsɔ yi wu Uriya, Hititɔ la, eye nèxɔ srɔ̃a ɖe esi nèna wòtsi Amonitɔwo ƒe yi nu. 10 Eya ta yi madzo le aƒewò me o tegbee, le esi nèdo vlom, eye nèxɔ Uriya, Hititɔ la, srɔ̃ ɖe ta.’ 11 Ale Yehowa gblɔe nye esi: ‘Kpɔ ɖa, mana vɔ̃ natso wò ŋutɔ aƒewò me ava dziwò; maxɔ srɔ̃wòwo le wò ŋutɔ ŋkuwòme atsɔ ana hawòvi, eye wòadɔ srɔ̃wòwo gbɔ le ŋdɔkutsu dzatsɛ.
12 Togbɔ be wò ya nèwɔe le bebe me hã la, nye la mawɔ nu sia le Israel blibo la katã ŋkume le ŋdɔkutsu dzatsɛ.’”
13 Eye David gblɔ na Natan be: “Mewɔ nu vɔ̃ ɖe Yehowa ŋu.”
Mèle kuku ge o. 14 Ke esi mèbu Yehowa kura o, eye nèwɔ nu alea ta la, vi si wodzi na wò la aku godoo.” 15 Emegbe Natan dzo yi aƒe me.
Yehowa na ɖevi si Uriya srɔ̃ dzi na David la dze dɔ.
16 Eye David ƒo koko na Mawu vavã la le ɖevi la ta. David tsi nu dɔ, eye wòtsia anyigba dɔna le zã me.
17 Eya ta eƒe me ametsitsiwo va bɔbɔ ɖe egbɔ be yewoafɔe tso anyigba, ke melɔ̃ o, eye meɖu nu kpli wo o.
19 Esi David kpɔ be yeƒe dɔlawo le dalĩ dom na wo nɔewo la, edze sii be, ɖevi la ku. Eya ta David bia eƒe dɔlawo be: “Ðe ɖevi la kua?” Woɖo eŋu be: “Eku.” 20 Eya ta David fɔ le anyigba, le tsi, si ami heɖɔli eƒe awuwo, eye wòyi Yehowa ƒe me ɖade ta agu. Emegbe etrɔ va aƒe me hebia be woatsɔ nuɖuɖu aɖo ye kɔme, eye wòɖu nu.
21 Eye eƒe dɔlawo biae be: “Wò nuwɔna sia gɔme ɖe? Ètsi nu dɔ henɔ avi fam le ɖevi la ta esime wòle agbe; ke esi ɖevia nya ku ko la, ètso, eye nèɖu nu.” 22 Eɖo eŋu be: “Esi ɖevia gale agbe la, metsi nu dɔ, eye menɔ avi fam, elabena mebu be, ‘Ðewohĩ Yehowa ave nunye, ale be ɖevi la natsi agbe.’ 23 Ke azɔ esi wòku la, nu ka tae magatsi nu adɔ? Ðe mate ŋu ana wòagbɔ agbea? Nyee ayi egbɔ, ke eya matrɔ ava gbɔnye o.”
24 David fa akɔ na srɔ̃a Bat-Seba. Emegbe David dɔ egbɔ, eye wòdzi ŋutsuvi, eye wona ŋkɔe be Salomo. Eye Yehowa lɔ̃ ɖevi la, 25 eye wòdɔ nyagblɔɖila Natan ɖa be wòana ŋkɔe be Yedidiya le esi Yehowa lɔ̃e ta.
26 Ke Yoab nɔ aʋa la dzi kple Amonitɔwo ƒe Raba, eye wòxɔ fiadu la.
27 Eye Yoab dɔ amewo ɖo ɖe David gblɔ be: “Mewɔ aʋa kple Raba, eye mexɔ tsidu la.
28 Eya ta ƒo aʋawɔla susɔeawo nu ƒu, eye nàƒu asaɖa anyi ɖe du la ŋu axɔe. Ne wòaganye be nyee xɔ du la, eye woayɔ nye ŋkɔ ɖe eŋu o.” 29 Ale David ƒo aʋawɔlawo katã nu ƒu yi Raba, eye wòwɔ aʋa kplii hexɔe. 30 Eye wòɖe Malkam ƒe fiakuku le eta. Eƒe kpekpeme nye sika talento ɖeka, eye kpe xɔasiwo le eŋu; eye wotsɔe ɖɔ na David.
Elɔ aboyonu gbogbo aɖewo hã tso dua me. 31 Ekplɔ dua me tɔwo dzoe, eye wòna wowɔ kpekpakpadɔwo eye wòɖo gadɔwɔnu ɖaɖɛ kple fía dɔwo na wo, eye wòna womè anyikpewo. Aleae wòwɔ Amonitɔwo ƒe duwo katã.
Mlɔeba David kple aʋakɔ blibo la gbugbɔ va Yerusalem.
13:1-39
13 Ke nɔvinyɔnu dzetugbe aɖe si ŋkɔe nye Tamar la nɔ David vi Absalom si, eye eƒe nu lé dzi na David vi Amnon. 2 Esia ɖe fu na Amnon ale gbegbe be wòzu dɔ dze edzi le nɔvianyɔnu Tamar ta, elabena ɖetugbui leaƒe wònye, eye Amnon mekpɔ mɔnu aɖeke awɔ nane kplii o. 3 Ke xɔlɔ̃ aɖe le Amnon si, eŋkɔe nye Yehonadab, eye wònye David nɔvi Simea vi; Yehonadab dze aɖaŋu ŋutɔ. 4 Eye wòbia Amnon be: “Fia vi, nu ka ŋuti nèléa blanui ŋdi sia ŋdi ale?
Màgblɔe nam oa?” Amnon ɖo eŋu nɛ be: “Nɔvinye Absalom nɔvinyɔnu Tamar ƒe nue lé dzi nam.” 5 Eye Yehonadab gblɔ nɛ be: “Yi ɖamlɔ anyi ɖe wò aba dzi nàwɔ aye be yedze dɔ. Eye ne fofowò va kpɔ wò ɖa la, gblɔ nɛ be, ‘Meɖe kuku, na nɔvinye Tamar nava na nuɖuɖum. Ne eva ɖa dɔnɔnuɖuɖua le ŋkunyeme mekpɔ la, ekema maɖu nua le esi me.’”
6 Ale Amnon mlɔ anyi hewɔ abe dɔ lém wòle ene, eye fia la yi ɖakpɔe ɖa. Amnon gblɔ na fia la be: “Meɖe kuku, na nɔvinye Tamar nava mè abolo eve siwo ƒe nɔnɔme le abe dzi ene la le ŋkunyeme, ne maɖu nua le esi me.” 7 Eye David ɖo ame ɖe Tamar le aƒe me gblɔ be: “Meɖe kuku, yi nɔviwò Amnon ƒe me, eye nàɖa nu nɛ.” 8 Eya ta Tamar yi nɔvia Amnon ƒe me, afi si wòmlɔ anyi ɖo. Eye wòblu amɔwɔ tsɔ ƒo abolo le eŋkume hemè wo. 9 Eye wòtsɔe ɖo ekɔme. Gake Amnon gbe eɖuɖu gblɔ be: “Mina ame sia ame nado le gbɔnye!” Eye ame sia ame do le egbɔ.
10 Azɔ Amnon gblɔ na Tamar be: “Tsɔ nuɖuɖua va xɔgã me, ne nàlée ɖe asi maɖu.”
Eya ta Tamar tsɔ abolo siwo wòmè la yi na nɔvia Amnon le xɔgã me. 11 Esi Tamar tsɔ nuɖuɖua yi egbɔ be wòaɖu la, elée gblɔ nɛ be: “Nɔvinyenyɔnu, va mlɔ gbɔnye.” 12 Ke egblɔ nɛ be: “Kpao, nɔvinye! Mègaɖi gbɔm o, elabena womewɔa nu sia le Israel o. Mègawɔ ŋukpenanu sia o.
13 Afi ka mayi kple ŋukpe gã sia? Woabu wò ɖe ŋukpenanuwɔlawo dome le Israel. Eya ta meɖe kuku, gblɔe na fia la; elabena matem wò o.” 14 Ke egbe toɖoɖoe, eye wòzi edzi hedɔ egbɔ sesẽe tsɔ ɖi gbɔe.
15 Enumake Amnon lé fui vevie ŋutɔ, fu si wòlée la nu sẽ wu ale si wòlɔ̃e tsã.
Ke egbe toɖoɖoe. 17 Eye wòyɔ eƒe ɖekakpui si subɔnɛ la gblɔ nɛ be: “Kplɔ ame sia do goe le gbɔnye yi xexe ne nàdo ʋɔa.” 18 (Ke awu ʋlaya tɔxɛ aɖe le eŋu, elabena nenemae fiavinyɔnu ɖetugbui leaƒewo doa awui.) Eya ta eƒe subɔvi la hee do goe yi xexe, eye wòdo ʋɔa.
19 Ale Tamar lɔ afi kɔ ɖe tame, eye wòdze awu ʋlaya nyui si le eŋu la; eye wòkpla asi ta le avi fam le yiyim. 20 Eye nɔvia Absalom biae be: “Nɔviwò Amnon ye wɔ nu sia ɖe ŋuwòa? Nɔvinye, zi ɖoɖoe. Nɔviwòe. Mègana nya sia naɖu dzi na wò o.”
Ale Tamar tsi nɔvia Absalom ƒe me, eye medona ɖe ame dome o.
Gake medi be yeawɔ naneke wòave via Amnon o, elabena eyae nye eƒe ŋgɔgbevi, eye wòlɔ̃e. 22 Ke Absalom megblɔ nya vɔ̃ alo nya nyui aɖeke na Amnon o; gake Absalom lé fu Amnon le esi wòɖi gbɔ nɔvianyɔnu Tamar ta.
23 Le ƒe eve megbe la, wonɔ fu kom na Absalom ƒe alẽwo le Baal-Hazor, si gogo Efrayim, eye Absalom kpe fia viŋutsuwo katã.
24 Eye Absalom va fia la gbɔ gblɔ nɛ be: “Wole fu kom na wò dɔla ƒe alẽwo! Meɖe kuku, medi be fia la kple eŋumewo nayi kplim.” 25 Ke fia la gblɔ na Absalom be: “Ao, vinye! Mègana mí katã míayi ne míazu agba na wò o.”
Togbɔ be eƒoe ɖe enu hã la, melɔ̃ be yeayi o, ke boŋ eyrae.
26 Eye Absalom gblɔ be: “Meɖe kuku, ne màyi o la, ekema na nɔvinye Amnon nayi kpli mí.” Eye fia la biae be: “Nu ka tae wòayi kpli wò?” 27 Ke Absalom ƒoe ɖe enu, eya ta ena Amnon kple fiaviŋutsuwo katã kpe ɖe eŋu yi.
Alo menye nye ŋutɔe ɖe gbe na mi oa? Misẽ ŋu, eye miwɔ kalẽ.” 29 Eya ta Absalom ƒe subɔviwo wɔ Amnon abe ale si tututu Absalom de see ene; eye fia viŋutsu bubuawo katã tso enumake, eye wo dometɔ ɖe sia ɖe de eƒe tedzisɔ dzi hesi dzo.
30 Esi wonɔ mɔ dzi la, David se be: “Absalom wu fia viŋutsuwo katã, eye wo dometɔ ɖeka pɛ hã mesusɔ o.” 31 Ale fia la tso, eye wòdze eƒe awuwo hemlɔ anyi ɖe anyigba, eye eƒe dɔlawo katã le tsitre le awu vuvuwo me.
32 Ke David nɔvi Simea vi Yehonadab gblɔ nɛ be: “Nye aƒetɔ megasusu be fiaviŋutsu ɖekakpuiawo katãe wowu o, Amnon ɖeɖe koe ku. Absalom ƒe gbeɖeɖe nue wowɔe le; nu wònye wòɖo xoxoxo tso gbe si gbe wòɖi gbɔ nɔvianyɔnu Tamar.
33 Eya ta nye aƒetɔ fia megana nya si wòse be, ‘Fia viŋutsuwo katã ku’ la, naɖe fu nɛ o. Amnon ɖeɖe koe ku.” 34 Ke Absalom si dzo.
Emegbe gbetakpɔla la fɔ mo dzi, eye wòkpɔ ameha aɖe le mɔ si to emegbe le to la xa dzi gbɔna. 35 Eye Yehonadab gblɔ na fia la be: “Kpɔ ɖa! Fia la viŋutsuwo gbɔ abe ale si wò dɔla gblɔe na wòe ene.” 36 Kaka wòaɖe nu le nyaa me ko la, fiaviŋutsuawo va ɖo, eye wonɔ avi fam sesĩe; fia la kple eŋumewo hã fa avi vevie.
37 Ke Absalom si yi Talmai, Amihud vi, si nye Gesur-fia gbɔ.
Eye David fa viaŋutsua ŋkeke geɖe.
38 Esi Absalom si yi Gesur la, enɔ afi ma ƒe etɔ̃.
39 Mlɔeba edzro fia David vevie be yeayi aɖakpɔ Absalom ɖa, elabena eƒe akɔ fa le Amnon ƒe ku la ta.
14:1-33
14 Ke Yoab, Zeruya vi kpɔe be fia la ƒe dzi trɔ ɖe Absalom ŋu.
2 Eya ta Yoab dɔ ame ɖo ɖe Tekoa woyi ɖakplɔ nyɔnu dzeaɖaŋu aɖe vɛ, eye wògblɔ nɛ be: “Meɖe kuku, wɔ abe ɖe nèle konyi fam ene ahata avɔ abe konyifala ene, eye mègasi ami o. Wɔ abe ame si le ame kuku aɖe fam ŋkeke geɖee nye esia ene.
3 Eye nàyi fia la gbɔ agblɔ nya sia nɛ.”
Eye Yoab de nyaawo enu. 4 Eya ta Tekoa nyɔnua va fia la gbɔ, eye wòbɔbɔ tsyɔ mo anyi hede ta agu gblɔ be: “Oo fia, xɔ nam!” 5 Eye fia la biae be: “Nya kae dzɔ ɖe dziwò?”
Eɖo eŋu be: “Ahosie menye, elabena srɔ̃nye ku. 6 Ŋutsuvi eve le wò dɔlanyɔnu si, eye dzre dzɔ ɖe wo ame evea dome le gbe me.
Ke xɔnametɔ aɖeke meli alé avu wo o, mlɔeba ɖeka da nu nɔvia ƒu anyi wòku.
7 Azɔ ƒome blibo la katã tso ɖe wò dɔlanyɔnu ŋu le gbɔgblɔm be, ‘Tsɔ ame si wu nɔvia la de asi, ne míawui ɖe nɔvia si wòwu la ƒe agbe ta, ne ema afia be míatsrɔ̃ domenyila la gɔ̃ hã!’ Ale wole nye dzoka xɔxɔ si kpɔtɔ ɖi la tsi ge, ale be ame aɖeke malé srɔ̃nye ƒe ŋkɔ ɖe te, alo ame aɖeke nasusɔ nɛ le anyigba dzi o.”
8 Eye fia la gblɔ na nyɔnua be: “Yi aƒewò me, eye made se le ŋutiwò.” 9 Eye Tekoa nyɔnu la gblɔ na fia la be: “Oo nye aƒetɔ fia, vodada la nenɔ nye kple fofonye ƒe aƒe la dzi, ke fia kple eƒe fiazikpui la meɖi fɔ aɖeke o.” 10 Fia la gblɔ kpee be: “Ne ame aɖe gagblɔ nya aɖe na wò la, ekema nàkplɔe vɛ nam; eye magaɖe fu na wò azɔ o.” 11 Ke egblɔ be: “Meɖe kuku, fia la neɖo ŋku Yehowa eƒe Mawu dzi, ne hlɔ̃biala la nagagblẽ nu ahatsrɔ̃ vinyeŋutsu la ɖa o.”
Eye wògblɔ be: “Ƒo nu!”
13 Eye nyɔnu la gblɔ be: “Ekema nu ka tae nèɖoe be yeawɔ nu sia tɔgbi atsɔ agblẽ nu le Mawu ƒe dukɔ la ŋu?
Elabena esi fia ƒo nu alea la, fia la bu fɔ eɖokui le esi megbugbɔ via si wonya de gbe la gbɔe o ta.
14 Míele kuku ge godoo, eye míanɔ abe tsi si wokɔ ɖe anyigba, si womagate ŋu aku o la ene. Ke Mawu maɖe agbe aɖeke ɖa o, eye wòbu nu siwo ta wòle be woagbugbɔ ame si wonya de gbe la gbɔe ŋu. 15 Esi dukɔ la le ŋɔdzi dom nam la, eya tae meva be magblɔ nya sia na nye aƒetɔ fia la. Eya tae wò dɔlanyɔnu la gblɔ be, ‘Maƒo nu kple fia la.
Ðewohĩ fia la awɔ nu si biam eƒe dɔlanyɔnu le la nɛ. 16 Fia la aɖo to, eye wòaɖe eƒe dɔlanyɔnu tso ame si le didim be yeatsrɔ̃ nye kple vinyeŋutsuvi ɖekɛ la ɖa le domenyinu si Mawu tsɔ na mí gbɔ la si me.’ 17 Eye dɔlanyɔnu la gblɔ be, ‘Nye aƒetɔ fia ƒe nya la nena gbɔdzɔem,’ elabena nye aƒetɔ fia le abe Mawu vavã la ƒe dɔla si dea vovo nyui kple vɔ̃ dome la ene.
Yehowa wò Mawu nenɔ kpli wò.”
18 Eye fia la gblɔ na nyɔnua be: “Meɖe kuku, mègaɣla nya si mabia wò la ɖem o.” Nyɔnua ɖo eŋu be: “Meɖe kuku, nye aƒetɔ fia neƒo nu.” 19 Eye fia la gabiae be: “Menye Yoab ye gblɔ nya siawo de nuwò be nàva gblɔ oa?”
Nyɔnua ɖo eŋu nɛ be: “Oo nye aƒetɔ fia, zi ale si nèle agbe la, ele abe ale si tututu nye aƒetɔ fia gblɔe ene, elabena wò dɔla Yoab ye de se nam, eye eyae tsɔ nya siawo katã de nu na wò dɔlanyɔnu la.
20 Wò dɔla Yoab ye wɔ nu sia, ne wòatsɔ atrɔ mo na nya la, ke nye aƒetɔ dze nunya abe Mawu vavã la ƒe dɔla ene, eye wònya nu sia nu si dzɔna le anyigba la dzi.”
21 Emegbe fia la gblɔ na Yoab be: “Enyo, mawɔe.
Eya ta yi nàɖakplɔ ɖekakpui Absalom gbɔe.” 22 Ale Yoab bɔbɔ tsyɔ mo anyi, eye wòkafu fia la. Eye Yoab gagblɔ be: “Oo nye aƒetɔ fia, wò dɔla nyae egbea be, ève ye nu, elabena fia la wɔ nu si eƒe dɔla biae la nɛ.” 23 Ale Yoab tso hedze mɔ yi Gesur ɖakplɔ Absalom gbɔe va Yerusalem.
24 Ke fia la gblɔ be: “Netrɔ yi eƒe me, megava kpɔ nye ŋkume o.” Eya ta Absalom yi eƒe me, eye mekpɔ fia la ŋkume o.
25 Ke ame aɖeke medze ɖeka de Absalom nu le Israel blibo la katã o, ale be wokafunɛ ŋutɔ.
Dzuƒe aɖeke mele eŋu tso eƒe afɔƒome va se ɖe eƒe dzodome o. 26 Ne ƒe trɔ la, ekoa ta elabena ɖa la nɔa ekpem. Eƒe taɖa ƒe kpekpeme dea sekel alafa eve, le fia ƒe nudakpe nu.
27 Wodzi ŋutsuvi etɔ̃ kple nyɔnuvi ɖeka, si ŋkɔe nye Tamar, na Absalom.
Eye nyɔnuvi la dze tugbe ŋutɔ. 28 Absalom nɔ Yerusalem ƒe eve sɔŋ, gake mekpɔ fia la ŋkume o.
29 Eya ta Absalom dɔ ame ɖo ɖe Yoab, be yeadɔe ɖo ɖe fia la gbɔ, ke egbe be yemava egbɔ o. Egadɔ ame ɖo ɖee zi evelia, ke egbe vava.
30 Mlɔeba egblɔ na eƒe subɔviwo be: “Yoab ƒe anyigba aɖe le tɔnye xa, eye ƒo le afi ma nɛ. Miyi ɖatɔ dzoe.”
Eya ta Absalom ƒe subɔviwo tɔ dzo anyigba la. 31 Eye Yoab tso yi Absalom ƒe me ɖabiae be: “Nu ka tae wò subɔviwo tɔ dzo nye anyigba la?” 32 Absalom ɖo eŋu na Yoab be: “Kpɔ ɖa, medɔ ame ɖe wò be: ‘Va, ne madɔ wò ɖe fia la gbɔ nàgblɔ be, “Nu ka tae metso Gesur va? Ne ɖe metsi afi ma la, ne enyo nam wu.
Eya ta na makpɔ fia la ŋkume, eye ne vodada aɖe le ŋunye la, ekema newum.”’” 33 Eya ta Yoab yi fia la gbɔ ɖagblɔe nɛ. Eye wòyɔ Absalom, eye wòva fia la gbɔ hebɔbɔ tsyɔ mo anyi ɖe fia la ŋkume. Eye fia la gbugbɔ nu na Absalom.
15:1-37
2 Eye Absalom fɔna ŋdi kanya va tɔna ɖe mɔ si ɖo ta dugboa nu la to. Eye ne nya aɖe le ame aɖe si wòtsɔ gbɔna fia gbɔ be woadrɔ̃ la, ekema Absalom yɔa amea hebianɛ be: “Du ka me nètso?” eye wòɖoa eŋu be: “Israel-toawo dometɔ ɖeka mee wò dɔla tso.” 3 Eye Absalom gblɔna nɛ be: “Kpɔ ɖa, wò nyawo le eme, eye wosɔ, ke ame aɖeke mele fia gbɔ asee na wò o.” 4 Eye Absalom gagblɔna be: “Ne ɖe woaɖom ʋɔnudrɔ̃lae ɖe anyigba la dzi la, ekema ame sia ame si si nya aɖe alo ʋɔnunya aɖe le la atsɔe ava gbɔnye eye madrɔ̃ ʋɔnu dzɔdzɔe nɛ.” 5 Eye ne ame aɖe te ɖe eŋu be yeabɔbɔ nɛ la, edoa asi ɖa lénɛ, eye wògbugbɔa nu nɛ.
6 Absalom wɔa esia na Israel-vi siwo katã tsɔa ʋɔnunya vaa fia la gbɔ; eye vivivi la Absalom fi Israel ŋutsuwo ƒe dzi.
7 Le ƒe enelia ƒe nuwuwu la, Absalom gblɔ na fia la be: “Meɖe kuku, na mayi Hebron aɖawɔ adzɔgbe si meɖe na Yehowa la dzi.
8 Elabena wò dɔla ɖe adzɔgbe tɔxɛ sia esime menɔ Gesur le Siria, gblɔ be: ‘Ne Yehowa kplɔm gbɔe va Yerusalem la, ekema masa vɔ na Yehowa.’” 9 Eye fia la gblɔ nɛ be: “Heyi le ŋutifafa me.” Ale wòtso dze mɔ yi Hebron.
10 Azɔ Absalom dɔ ŋkutsalawo ɖo ɖe Israel-toawo katã me gblɔ be: “Ne mienya se kpẽ ƒe ɖiɖi ko la, ekema migblɔ be: ‘Absalom zu fia le Hebron!’” 11 Ke ŋutsu alafa eve tso Yerusalem yi kple Absalom; wokpe wo woyi, ke womenya naneke o, eye womenya nu tso nu si le dzɔdzɔm la ŋu o.
12 Esi Absalom nɔ vɔa sam la, edɔ ame woyi ɖayɔ Gilotɔ Ahitofel, si nye David ƒe aɖaŋuɖola, tso wo de Gilo vɛ. Ale nugbeɖoɖo la nu nɔ sesẽm ɖe edzi, eye ame siwo le Absalom dzi la nɔ agbɔ sɔm ɖe edzi.
13 Emegbe ame aɖe va gblɔ na David be: “Israel ŋutsuwo ƒe dzi trɔ ɖe Absalom ŋu.” 14 Enumake David gblɔ na eƒe dɔla siwo katã le eŋu le Yerusalem be: “Mitso, mina míasi; elabena míate ŋu ado le Absalom si me o! Netsɔ, mídzo, ne wòagaɖe abla atu mí, eye wòahe gbegblẽ ava mía dzi ahatsrɔ̃ du la kple yi o!” 15 Fia la ƒe dɔlawo gblɔ na fia la be: “Wò subɔviwoe nye esi, míawɔ nu sia nu si míaƒe aƒetɔ ɖo be yeawɔ la.” 16 Eya ta fia la dzo, eye eƒemetɔwo katã dze eyome, ke fia la gblẽ eƒe ahiã ewo ɖe megbe be woakpɔ aƒea dzi.
17 Fia la dze mɔ, eye eƒemetɔwo katã le eyome, eye wova tɔ ɖe Bet-Merhak. 18 David ƒe dɔla siwo katã le eŋu, kple Keretitɔwo, Peletitɔwo kple Gititɔwo, siwo nye ŋutsu alafa ade, siwo dze eyome tso Gat la, le eme tsom esime fia la le ŋku lém ɖe wo ŋu.
19 Eye fia la gblɔ na Gititɔ Itai be: “Nu ka ta wò hã nàyi kpli mí? Trɔ yi ɖanɔ fia yeye la gbɔ, elabena amedzro nènye, gawu la, ɖe nèʋu tso mia de va.
20 Etsɔ koe nèva, eye egbe ko mana nànɔ tsaglãla tsam kpli mí ayi afi si mayia?
Kplɔ nɔviwòwo ne miagbugbɔ, eye Yehowa neve nuwò eye wòawɔ nuteƒe na wò!” 21 Ke Itai ɖo eŋu na fia la be: “Zi ale si Yehowa le agbe, eye zi ale si nye aƒetɔ fia le agbe la, afi si nye aƒetɔ fia anɔ la, eɖanye ku me alo agbe me o, afi mae wò subɔvi la hã anɔ!” 22 Eye David gblɔ na Itai be: “Yi nàtso tɔ la.” Eya ta Gititɔ Itai tsoe hekpe ɖe eƒe amewo katã kple ɖevi siwo le eŋu la hã ŋuti.
23 Anyigba la dzi tɔwo katã le avi fam sesĩe esime ame siawo katã le tɔa tsom; fia la tɔ ɖe Kidron-tɔʋu la nu, eye ameawo katã le eme tsom ɖo ta mɔ si yi gbea dzi la dzi. 24 Zadok hã le afi ma, eye Lewi vi siwo katã kɔ Mawu vavã la ƒe nubablaɖaka la hã le afi ma; eye wodro Mawu vavã la ƒe Aɖaka la ɖi; eye Abiatar nɔ afi ma va se ɖe esime ameawo katã tso dua me tso tɔa. 25 Ke fia la gblɔ na Zadok be: “Gbugbɔ Mawu vavã la ƒe Aɖaka la yi dua me.
Ne Yehowa ve nunye la, ekema akplɔm agbɔe, eye wòana makpɔ aɖaka la kple afi si wòle. 26 Ke ne egblɔ be: ‘Wò nu menyo ŋunye o’ la, kpɔ ɖa, nyee nye esi; newɔm abe ale si dze eŋu ene.” 27 Eye fia la gagblɔ na nunɔla Zadok be: “Menye nukpɔlae nènye oa? Gbugbɔ yi dua me le ŋutifafa me, eye kplɔ mia vi eveawo, viwò Ahimaaz kple Yonatan, Abiatar vi ɖe asi.
28 Kpɔ ɖa, malala vie le tɔtsoƒea le gbea dzi va se ɖe esime gbe atso gbɔwò ava nam.” 29 Ale Zadok kple Abiatar gbugbɔ Mawu vavã la ƒe Aɖaka la yi Yerusalem, eye wonɔ afi ma.
30 Esi David le Amito la liam la, etsyɔ nu ta le avi fam le yiyim; ezɔ afɔ ƒuƒlu. Ame siwo katã le eŋu la dometɔ ɖe sia ɖe tsyɔ nu ta, eye wole avi fam le yiyim.
31 Eye wova gblɔ na David be: “Ahitofel hã le nugbeɖolawo dome kpe ɖe Absalom ŋu.” Eye David gblɔ be: “Oo Yehowa, meɖe kuku, trɔ Ahitofel ƒe aɖaŋuɖoɖo wòazu bometsinya!” 32 Esi David va ɖo to si tame wodea ta agu na Mawu le la, kpɔ ɖa, Husai Arkitɔ lae nye esi le awu vuvu me, eye ke le tame nɛ wòva do goe. 33 Ke David gblɔ nɛ be: “Ne èyi kplim la, agba ko nànye nam. 34 Gake ne ègbugbɔ yi dua me, eye nègblɔ na Absalom be: ‘Oo Fia, wò subɔvi menye.
Fofowò ƒe subɔvi menye tsã, ke azɔ la, mezu wò subɔvi’ la, ekema àgblẽ Ahitofel ƒe aɖaŋuɖoɖo me nam. 35 Ðe Zadok kple Abiatar, siwo nye nunɔlawo, mele gbɔwò le afi ma oa?
Eye nya sia nya si nàse tso fiasãa me la, gblɔe na nunɔla Zadok kple Abiatar. 36 Kpɔ ɖa! Wo vi eveawo le wo gbɔ afi ma: Ahimaaz, si nye Zadok vi kple Yonatan, si nye Abiatar vi, mide nya sia nya si miese la wo si ɖo ɖem.” 37 Eya ta David xɔlɔ̃ Husai trɔ va dua me esime Absalom hã va Yerusalem.
16 Esi David to toa tame yi ʋɛ la, Mefiboset ƒe subɔvi Ziba ye nye esi va do goe kple tedzi eve siwo wobla akpa na, eye abolo alafa eve, waintsetse ƒuƒu bolo alafa ɖeka, dzomeŋɔlikutsetsebolo alafa ɖeka kple wain ze gã ɖeka le wo dzi. 2 Eye fia la bia Ziba be: “Nu ka tae nètsɔ nu siawo vɛ?”
Ziba ɖo eŋu be: “Tedziawo nye fia ƒe aƒemetɔwo tɔ, ne woado, eye abolo la kple dzomeŋɔlikutsetsebolo la nye ɖekakpuiawo tɔ, ne woaɖu, eye wain la nye ame siwo ŋu ɖeɖi te le gbea dzi la tɔ, ne wòano.” 3 Eye fia la biae be: “Ke afi kae wò aƒetɔ ƒe vi la le?” Ziba ɖo eŋu na fia la be, “Etsi Yerusalem; elabena egblɔ be: ‘Israel ƒe aƒe la agbugbɔ fofonye ƒe fiaɖuƒe la anam egbea.’” 4 Eye fia la gblɔ na Ziba be: “Kpɔ ɖa! Mefiboset ƒe nuwo katã zu tɔwò.”
Ziba ɖo eŋu be: “Mede ta agu. Nye aƒetɔ fia neve nunye.”
5 Esi Fia David va ɖo Bahurim la, Saul ƒe ƒometɔ aɖe si ŋkɔe nye Simei, Gera vi, lae nye ema do gbɔna, eye wòle ɖiŋu dom na fia la. 6 Eye wòde asi kpedada Fia David kple eƒe subɔviwo katã kpakple ŋutsu kalẽtɔ siwo katã le eƒe ɖusime kple miame la me. 7 Simei le ɖiŋu dom le gbɔgblɔm be: “Dzo, dzo, wò, ʋufɔɖila! Yakame! 8 Yehowa gbugbɔ Saul, ame si teƒe nèɖu fia ɖo la ƒe aƒe ŋuti ʋufɔɖiɖi la katã va dziwò, ke Yehowa tsɔ fianyenye la de asi na viwò Absalom. Azɔ la, èɖo xaxa me, elabena èɖi ʋufɔ!” 9 Eye Abisai, Zeruya vi gblɔ na fia la be: “Nu ka tae avu kuku sia anɔ ɖiŋu dom na nye aƒetɔ fia la? Meɖe kuku, na mayi aɖatso ta le enu.” 10 Ke fia la gblɔ be: “Nya kae le nye kpli mi dome, mi Zeruya viwo? Miɖe asi le eŋu wòado ɖiŋu nam, elabena Yehowae gblɔ nɛ be, ‘Do ɖiŋu na David!’ Eya ta ame kae kpɔ mɔ agblɔ be: ‘Nu ka ta nèwɔ nu alea?’” 11 Eye David gblɔ na Abisai kple eƒe dɔlawo katã be: “Kpɔ ɖa, nye ŋutɔ vinye, si do tso menye la, le didim be yeaɖe nye agbe ɖa, ekema ɖe Benyamin vi madii wu oa?
Miɖe asi le eŋu wòado ɖiŋu nam faa, elabena Yehowae gblɔe nɛ! 12 Ðewohĩ Yehowa akpɔ nye fukpekpewo, eye Yehowa atsɔ nyui aɖo ɖiŋu si dom wòle nam teƒe egbea.” 13 Eye David kple eƒe amewo yi mɔzɔzɔa dzi, ke Simei le zɔzɔm le akasa nu kple David le to la xa le ɖiŋu dom nɛ; eye wòle kpe dam hele ke gbogbo aɖe hlẽm ɖe wo ŋu.
14 Esi fia la kple ame siwo katã le eŋu la va ɖo afi si yim wole la, ɖeɖi te wo ŋu, eye wogbɔ ɖe eme. 15 Ke Absalom kple Israel ŋutsuwo katã va Yerusalem, eye Ahitofel le eŋu.
16 Esi Husai, Arkitɔ la, si nye David xɔlɔ̃, nya va Absalom gbɔ ko la, Husai gblɔ na Absalom be: “Fia nenɔ agbe tegbee! Fia nenɔ agbe tegbee!” 17 Eye Absalom bia Husai be: “Lɔlɔ̃ vavã si le asiwò na xɔ̃wòa ye nye esia? Nu ka tae mèkplɔ xɔwòa ɖo o?” 18 Eye Husai gblɔ na Absalom be: “Gbeɖe, ke boŋ ame si Yehowa kple dukɔ sia kpakple Israel ŋutsuwo katã tia la ƒe akpa dzie manɔ.
Eya gbɔe manɔ. 19 Eye megale egblɔm ake be: Ame kae masubɔ? Ðe menye viae masubɔ oa? Ale si tututu mesubɔ fofowòe la, nenema kee masubɔ wòe.”
20 Emegbe Absalom gblɔ na Ahitofel be: “Ðo aɖaŋu nam. Nu kae míawɔ?” 21 Ahitofel gblɔ na Absalom be: “Dɔ fofowò ƒe ahiã siwo wògblẽ ɖe megbe be woakpɔ aƒea dzi la gbɔ. Ekema Israel blibo la asee be èva le ʋeʋẽm ɖe fofowò, eye ŋusẽ aɖo ame siwo katã de dziwò la ŋu.” 22 Eya ta wotu agbadɔ ɖe xɔ ta na Absalom, eye Absalom dɔ fofoa ƒe ahiãwo gbɔ le Israel blibo la ŋkume.
23 Ɣemaɣi la, wobua aɖaŋu si Ahitofel ɖona abe Mawu vavã la ƒe nya ene. Aleae Ahitofel ƒe aɖaŋuɖoɖowo katã le na David kple Absalom siaa.
17:1-29
Ne ame si dim nèle la nya ku ko la, ameawo katã atrɔ agbɔ. Eye dukɔ blibo la anɔ anyi le ŋutifafa me.” 4 Nya la dze Absalom kple Israel ƒe ametsitsiwo katã ŋu. 5 Ke Absalom gblɔ be: “Meɖe kuku, miyɔ Husai, Arkitɔ la hã vɛ, ne míase nya si le eya hã si.” 6 Esi Husai va Absalom gbɔ la, Absalom gblɔ nɛ be: “Aɖaŋu si Ahitofel ɖoe nye esi.
Míwɔ eƒe nya dzia? Ne míawɔe o la, ekema gblɔ nu si míawɔ la na mí.” 7 Eye Husai gblɔ na Absalom be: “Aɖaŋu si Ahitofel ɖo fifia ya menyo o!” 8 Eye Husai gagblɔ be: “Wò ŋutɔ ènya fofowò kple eƒe amewo nyuie be kalẽtɔwo wonye, eye wodo adã vevie abe sisiblisi si vi bú na le gbe me ene. Gawu la, aʋamee fofowò nye, eye matsi ameawo gbɔ adɔ o.
9 Ebe ɖe agadoawo dometɔ aɖe me loo alo ɖe teƒe bubu aɖe fifia; eye ne etre wò ameawo dzi dzedze la, ame sia ame si see la agblɔ be: ‘Woɖu ame siwo kplɔ Absalom ɖo la dzi!’ 10 Ekema dzi aɖe le kalẽtɔ kekeake si ƒe dzi le abe dzata ƒe dzi ene la gɔ̃ hã ƒo, elabena Israel blibo la katã nyae be kalẽtɔe fofowò nye, eye ame siwo katã le eŋu la hã nye ŋutsuwɔlawo. 11 Eya ta aɖaŋu si maɖoe nye be: Woaƒo Israel blibo la katã nu ƒu ɖe ŋuwò, tso Dan va se ɖe Beer-Seba, woasɔ gbɔ abe ƒutake ene, eye wò ŋutɔ nadze ŋgɔ akplɔ wo ayi aʋa lae.
13 Eye ne esi yi du aɖe me la, ekema Israel blibo la atsɔ ka ɖe asi ayi du ma me, eye míahe dua ava bali la me va se ɖe esime kpekui aɖeke matsi afi ma o.” 14 Tete Absalom kple Israel ŋutsuwo katã gblɔ be: “Husai, Arkitɔ la, ƒe aɖaŋua nyo wu Ahitofel ƒe aɖaŋu la!” Elabena Yehowae ɖoe be woagblẽ Ahitofel ƒe aɖaŋuɖoɖo nyui la me, ale be Yehowa nahe vɔ̃ ava Absalom dzi.
15 Emegbe Husai gblɔ na Zadok kple Abiatar, ame siwo nye nunɔlawo be: “Ale kple ale Ahitofel ɖo aɖaŋu na Absalom kple Israel ƒe ametsitsiwoe nye esi, eye ale kple ale nye hã meɖo aɖaŋue nye esi.
16 Eya ta netsɔ, midɔ ame woaɖagblɔ na David be: ‘Mègatsi tɔtsoƒe la dɔ le gbea dzi o, ke boŋ dzo yi go kemɛ dzi kaba, ne menye nenema o la, woatsrɔ̃ fia la kple ame siwo katã le eŋu.’” 17 Yonatan kple Ahimaaz nɔ En-Rogel; eya ta dɔlanyɔnu aɖe yi ɖagblɔe na wo, eye woyi ɖagblɔe na Fia David, elabena atse mable wo woage ɖe dua me o.
18 Ke ɖekakpui aɖe kpɔ wo, eye wòva gblɔe na Absalom. Eye Yonatan kple Ahimaaz wɔ kaba yi ŋutsu aɖe ƒe me le Bahurim, ame si si vudo le le eƒe xɔxɔnu. Eye woyi ɖe eme, 19 ŋutsua srɔ̃ tsɔ nu tsyɔ vudo la nu, eye wòsia nuku gigliwo ɖe edzi; ame aɖeke menya nu tso eŋu o.
20 Eye Absalom ƒe dɔlawo va nyɔnu la gbɔ le eƒe me va biae be: “Afi kae Ahimaaz kple Yonatan le?” Nyɔnua ɖo eŋu be: “Wova to afi sia yi tɔa nu.” Eye ŋutsuawo yi ɖadi wo, ke womekpɔ wo o; eya ta wogbugbɔ yi Yerusalem.
21 Esi ŋutsuawo dzo la, wodo go le vudoa me yi ɖagblɔe na Fia David. Wogblɔ nɛ be: “Tso, eye netsɔ nàtso tɔa kaba, elabena ale kple ale Ahitofel ɖo ɖe ŋuwò.” 22 Enumake David kple ame siwo katã le eŋu la tso, eye wotso Yordan-tɔsisia.
Kaka ŋu nake la, ame aɖeke mekpɔtɔ si metso Yordan o. 23 Esi Ahitofel kpɔ be womewɔ ɖe yeƒe aɖaŋuɖoɖoa dzi o la, ebla akpa na tedzi, eye wòdzo yi eƒe me le wo de. Eye wòwɔ ɖoɖo na eƒe aƒemetɔwo, emegbe ede ka ve ku. Eye woɖii ɖe tɔgbuiawo ɖiƒe.
24 Ke David va Mahanayim, eye Absalom kple Israel ŋutsuwo tso Yordan-tɔsisi la.
25 Absalom tsɔ Amasa ɖo aʋakɔ la nu ɖe Yoab teƒe; Amasa nye Yitra Israeltɔ la, ame si dɔ Nahas vinyɔnu Abigail, si nye Yoab dada Zeruya nɔvinyɔnu gbɔ la, ƒe vi.
26 Eye Israel kple Absalom ƒu asaɖa anyi ɖe Gilead-nyigba dzi.
27 Esi David va ɖo Mahanayim ko la, Sobi, Nahas vi, ame si tso Amonitɔwo ƒe du Raba me kple Makir, Amiel vi, si tso Lo-Debar kpakple Barzilai, Gileadtɔ la, si tso Rogelim 28 tsɔ abawo, gagbawo, zewo, lu, ƒo, wɔ, nuku tɔtɔe, gbagbayi, atiyi kple nuku ƒuƒui, 29 anyitsi, notsi kpekẽ, alẽwo kple nyinotsi bablawo vɛ. Wotsɔ nu siawo katã vɛ na David kple ame siwo le eŋu la be woaɖu, elabena wogblɔ be: “Dɔ le ameawo wum, ɖeɖi te wo ŋu, eye tsikɔ le wo wum le gbea dzi.”
18:1-33
18 Eye David xlẽ ame siwo le eŋu la, eye wòɖe aʋakplɔlawo ɖo ame akpewo kple ame alafawo nu. 2 Eye David ma ameawo ɖe akpa etɔ̃ me; etsɔ akpa ɖeka de Yoab si, etsɔ akpa evelia de Abisai, Zeruya vi, si nye Yoab nɔvi la si, eye wòtsɔ akpa etɔ̃lia de Gititɔ Itai si.
Eye fia la gblɔ na ameawo be: “Nye hã mado ayi kpli mi.” 3 Ke ameawo gblɔ be: “Mele be nàyi o, elabena ne míesi le wo nu la, womatsi dzi ɖe mía ŋu o; eye ne míaƒe afã aku hã la, womatsi dzi ɖe mía ŋu o, elabena èle abe mía dometɔ akpe ewo ene. Eya ta anyo wu be nànɔ dua me anɔ alɔ dom mí ɖo ɖa.” 4 Fia la gblɔ be: “Nu sia nu si nyo mia ŋu la, mawɔe.”
Eye fia la tɔ ɖe dugbo la xa, eye ameawo katã do go va le yiyim alafaalafa kple akpeakpe. 5 Eye fia la de se sia na Yoab, Abisai kple Itai be: “Migbɔ dzi ɖi na ɖekakpui Absalom nam.” Eye ameawo katã see esime fia la de se na tatɔawo katã le Absalom ŋu.
6 Ameawo ho yi gbea dzi be yewoaɖakpe kple Israel, eye aʋa la fe ati le Efrayim-ve me.
7 David ƒe aʋawɔlawo ɖu Israel dzi le afi ma, eye wowu ame gbogbo aɖe gbe ma gbe; wowu ame akpe blaeve sɔŋ.
8 Eye aʋa la kaka ɖe nuto la katã me. Azɔ hã, ame siwo tsi ave si la sɔ gbɔ wu ame siwo tsi yi nu gbe ma gbe.
9 Mlɔeba Absalom kple David ƒe aʋawɔlawo va do go.
Absalom nɔ tedzisɔ dom, eye tedzisɔ la va to ati gã aɖe si ƒe alɔwo vu dranyii la te, eye eƒe ta xaxa ɖe ati gã la me, eye tedzisɔ la do le ete dzo, ale wòtsi yame hele nyenyem.
10 Ŋutsu aɖe kpɔe va gblɔ na Yoab be: “Kpɔ ɖa! Mekpɔ Absalom wòtsi yame le ati gã aɖe me.” 11 Eye Yoab gblɔ na ŋutsu si le nyaa gblɔm nɛ la be: “Esi nèkpɔe la, nu ka tae mèda nui ƒu anyi ɖe afi ma o? Anye ne mana klosalo ewo kple alidziblanu ɖeka wò hafi.” 12 Ke ŋutsua gblɔ na Yoab be: “Ne wona klosalo akpe ɖekam hã la, nyemado asi ɖe fia ƒe vi la gbɔ o, elabena fia la de se na wò kple Abisai kpakple Itai míese be, ‘Ame ka kee mieɖanye o, mikpɔ ɖekakpui Absalom dzi nam.’ 13 Ne ɖe megbe toɖoɖo hewui la, nya la manɔ ɣaɣla ɖe fia la o, eye wò la, màʋli tanye o.” 14 Yoab ɖo eŋu nɛ be: “Nyemagagblẽ ɣeyiɣi ɖe ŋuwò o!” Eye wòtsɔ ga biɖoe etɔ̃ ɖe asi yi ɖaƒo ɖe eƒe dzi gbɔ esime wògale agbe le ati gã la me. 15 Eye subɔvi ewo, siwo nye Yoab ƒe adekplɔviwo, va da nu Absalom va se ɖe esime wòku.
16 Azɔ Yoab ku kpẽ, ale be ameawo trɔ le Israel yome; ale Yoab na ameawo dzudzɔ aʋaa wɔwɔ.
17 Eye wokɔ Absalom ƒu gbe ɖe do gã aɖe me le ave la me, eye wofɔ kpe li kɔ gã aɖe ɖe edzi. Eye Israel ŋutsuwo katã si yi woƒe aƒewo me.
18 Le Absalom ƒe agbenɔɣi la, eɖi kpe aɖe na eɖokui le Fiabali la me, elabena egblɔ be: “Viŋutsu aɖeke mele asinye si alé nye ŋkɔ ɖe te o.” Eya ta etsɔ eya ŋutɔ ƒe ŋkɔ na kpe la, eye woyɔnɛ be Absalom Ƒe Ŋkuɖodzikpe va se ɖe egbe sia.
19 Ke Ahimaaz, Zadok vi gblɔ be: “Meɖe kuku, na maƒu du ahe du la ayi na fia la, elabena Yehowa tso afia nɛ, eye wòɖee tso eƒe futɔwo si me.” 20 Ke Yoab gblɔ nɛ be: “Màhe du aɖeke ayii egbea o. Ke boŋ àhe du ayii gbe bubu gbe, gake màtsɔ du ayi egbea o, elabena fia la ŋutɔ ƒe vi ku.” 21 Azɔ Yoab gblɔ na Kustɔ aɖe be: “Heyi ɖagblɔ nu si nèkpɔ la na fia la.” Eye Kustɔ la bɔbɔ ɖe Yoab ŋkume, eye wòƒu du yi.
22 Ke Ahimaaz, Zadok vi la gagblɔ na Yoab be: “Nu sia nu si be yeadzɔ la, nedzɔ; meɖe kuku na nye hã maƒu du adze Kustɔ la yome.”
Ke Yoab gblɔ be: “Vinye, nu ka tae wò hã nàƒu du ayi, esi womede du aɖeke asi na wò o?” 23 Ke egblɔ be: “Nu sia nu si be yeadzɔ la, nedzɔ; meɖe kuku na nye hã maƒu du ayi.”
Eya ta Yoab gblɔ nɛ be: “Ƒu du yi!”
Eye Ahimaaz lé du tsɔ to mɔ si ɖo ta Yordan nuto la me, eye wòva to Kustɔ la ŋu.
24 Ke David bɔbɔ nɔ agbo eveawo dome, eye gbetakpɔla la de agbo si le glia ŋu la tame. Esi wòfɔ mo dzi la, ekpɔ ŋutsu aɖe le du dzi gbɔna.
25 Eya ta gbetakpɔla la yɔ fia la gblɔe nɛ, eye fia la gblɔ be: “Ne eya ɖekae la, ekema nya aɖe le enu.”
Esi wòle dua dzi le aƒe tum la, 26 gbetakpɔla la gakpɔ ŋutsu bubu wòle du dzi gbɔna.
Ŋutsu bubu aɖe hã le du dzi gbɔna!” Eye fia la ɖo eŋu be: “Eya hã he du aɖe gbɔna.” 27 Eye gbetakpɔla la gagblɔ be: “Mekpɔ be ame gbãtɔ la ƒe duƒuƒu ɖi Ahimaaz, Zadok vi ƒe duƒuƒu,” eye fia la gblɔ be: “Ame nyui wònye, eye nya nyui wòahe avɛ.” 28 Eye Ahimaaz yɔ fia la gblɔ nɛ be: “Eme nyo!” Eye wòbɔbɔ tsyɔ mo anyi ɖe fia la ŋkume.
Eye wògagblɔ be: “Woakafu Yehowa wò Mawu, ame si tsɔ ame siwo dze aglã ɖe nye aƒetɔ fia ŋu la de asi!” 29 Ke fia la biae be: “Ðekakpui Absalom li nyuiea?” Ahimaaz ɖo eŋu be: “Mekpɔ zitɔtɔ gã aɖe esime Yoab dɔ fia ƒe dɔla kple wò dɔla la, gake nyemenya nu si wònye o.” 30 Eya ta fia la gblɔ be: “Te ɖe aga, va tɔ ɖe afii.”
Eye wòte ɖe aga hetɔ ɖi.
31 Eye Kustɔ la hã va ɖo, eye Kustɔ la gblɔ be: “Mehe du vɛ na nye aƒetɔ fia, Yehowa tso afia na wò egbea, eye wòɖe wò tso ame siwo katã dze aglã ɖe ŋuwò la si me.” 32 Ke fia la bia Kustɔ la be: “Ðekakpui Absalom li nyuiea?” Eye Kustɔ la ɖo eŋu be: “Nye aƒetɔ fia ƒe futɔwo kple ame siwo katã dze aglã ɖe eŋu be yewoawɔ vɔ̃e la, nazu abe ɖekakpui la ene!” 33 Nya sia ɖe fu na fia la, eye wòyi xɔtaxɔ si le dugboa tame la me, eye wòfa avi, nɔ yiyim nɔ gbɔgblɔm be: “Vinye Absalom, vinye, vinye Absalom! Ne nyee ku ɖe tewòƒe la, ne enyo wu, Absalom vinye, vinye!”
19:1-43
19 Wova gblɔ na Yoab be: “Fia la le avi fam, eye wòle konyi fam le Absalom ta.” 2 Ale dziɖuɖu la trɔ zu konyifafa na dukɔ blibo la gbe ma gbe, esi wose be: “Fia la le nu xam le via ta. 3 Eye ameawo to nuxanuxa gbɔ va dua me gbe ma gbe, abe ame siwo si le aʋa nu wònye ŋukpe na wo la ene. 4 Fia la tsyɔ nu ŋkume hele avi fam sesĩe be: “Vinye Absalom! Vinye Absalom, vinye!”
5 Eye Yoab va fia la gbɔ le aƒea me va gblɔ nɛ be: “Èna ŋukpe lé wò dɔlawo katã egbea, ame siwo xɔ wò ɖe agbe, ame siwo xɔ viwòŋutsuwo, viwònyɔnuwo, srɔ̃wòwo kple wò ahiãwo ɖe agbe. 6 Èlɔ̃ ame siwo lé fu wò, eye nèlé fu ame siwo lɔ̃ wò, elabena èɖee fia egbea be amegãwo kple dɔlawo meɖi naneke na wò o, elabena mekpɔe dze sii nyuie egbea be, ne ɖe Absalom le agbe egbea, eye mí ame susɔawo katã míeku la, anye ne enyo ŋuwò.
7 Eya ta tso nàdo ayi, eye nàfa dzi na wò dɔlawo, elabena metà Yehowa be ne mèdo yi o la, ame aɖeke matsi gbɔwò le zã sia me o. Eye esia avɔ̃ɖi na wò wu vɔ̃ siwo katã dzɔ ɖe dziwò tso wò ɖekakpuime va se ɖe fifi.” 8 Eya ta fia la tso va bɔbɔ nɔ dugbo la nu, eye wogblɔ na ameawo katã be: “Fia va bɔbɔ nɔ dugbo la nu.”
Eye ameawo katã va fia la ŋkume.
Ke Israel ŋutsuawo ya dometɔ ɖe sia ɖe si yi aƒe me. 9 Eye dukɔ blibo la nɔ nya hem le Israel-toawo katã me nɔ gbɔgblɔm be: “Fia lae ɖe mí tso míaƒe futɔwo si me, eye eyae na míedo le Filistitɔwo si me; ke azɔ la, esi dzo le anyigba la dzi le Absalom nu. 10 Eye Absalom, ame si míesi ami na ɖo fiae ɖe mía ɖokuiwo nu la, tsi aʋa.
Ekema nu ka ŋuti miele naneke wɔm le fia la kpɔkplɔ gbɔe ŋu o?” 11 Ke Fia David dɔ ame ɖo ɖe Zadok kple Abiatar, siwo nye nunɔlawo, gblɔ be: “Mibia Yuda ƒe ametsitsiwo be, ‘Nu ka tae miawoe anye mlɔetɔ akplɔ fia la agbɔe va eƒe me, evɔ Israel blibo la katã ƒe nya va ɖo fia gbɔ le enɔƒe? 12 Nɔvinyewoe mienye; nye ƒu kple nye ŋutilã mienye. Ekema nu ka tae miawoe anye mlɔetɔ akplɔ fia la agbɔe?’ 13 Eye migblɔ na Amasa be: ‘Alo menye nye ƒu kple nye ŋutilã nènye oa? Mawu nefiam, eye wòagafiam ɖe edzi, ne màzu aʋafia tso fifia ɖe Yoab teƒe o fĩ!’” 14 Eye wòtrɔ Yuda ŋutsuwo katã ƒe dzi ɖe eɖokui ŋu, eye wolɔ̃ abe ame ɖeka ene, ale be woɖo du ɖe fia la be: “Wò kple wò dɔlawo katã mitrɔ gbɔ.”
15 Ale fia la dze mɔ trɔ gbɔna heva ɖo Yordan nu, eye Yuda ŋutsuwo va Gilgal be yewoakpe fia la, ne yewoakplɔe atso Yordan.
16 Ke Benyamintɔ Simei, si nye Gera vi tso Bahurim, wɔ kaba yi kple Yuda ŋutsuwo be yeaɖakpe Fia David, 17 eye Benyamin ŋutsu akpe ɖeka le eŋu.
Ziba, si nye dɔla le Saul ƒe aƒe me kple viaŋutsu wuiatɔ̃awo kpakple eƒe subɔvi blaeve hã wɔ kaba yi Yordan nu do ŋgɔ na fia la. 18 Eye wòtso tɔa le tɔtsoƒe la be yeakplɔ fia ƒemetɔwo atsoe, ne yeawɔ nu sia nu si fia la di.
19 Eye wògblɔ na fia la be: “Nye aƒetɔ megabu vodada nam o, eye megaɖo ŋku vɔ̃ si eƒe subɔvi wɔ gbe si gbe nye aƒetɔ fia dzo le Yerusalem la dzi o. Eye fia la megaxɔe vevie o, 20 elabena wò subɔvi nyae nyuie be yewɔ nu vɔ̃; eya ta nyee nye ame gbãtɔ tso Yosef ƒe aƒe blibo la me va nye aƒetɔ fia la kpe ge egbea.” 21 Enumake Abisai, Zeruya vi gblɔ be: “Ðe womawu Simei le esi wòdo ɖiŋu na Yehowa ƒe amesiamina la ta oa?” 22 Ke David gblɔ be: “Nya sia ƒe afi kae ka mi, mi Zeruya viwo, be miatsi tsitre ɖe ŋunye egbea?
Ðe woawu ame le Israel egbea? Ðe nyemenyae be wotsɔm ɖo fia ɖe Israel nu egbea oa?” 23 Eye fia la gblɔ na Simei be: “Mèle kuku ge o.”
Eye fia la ka atam nɛ.
24 Saul tɔgbuiyɔvi Mefiboset hã va be yeakpe fia la.
Medzra eƒe afɔ gbɔ ɖo, alo fɔ eƒe nutage dzi o, eye menya eƒe awuwo tso gbe si gbe fia la dzo va se ɖe gbe si gbe wògbɔ le ŋutifafa me o.
25 Esi wòva Yerusalem va fia la kpe ge la, fia la biae be: “Mefiboset, nu ka ŋuti mèyi kplim o?” 26 Eɖo eŋu be: “Nye aƒetɔ fia, nye dɔlae flum. Elabena wò dɔla gblɔ nɛ be, ‘Bla akpa na tedzi nam, ne madoe ayi kple fia la,’ elabena bunɔe wò dɔla nye.
27 Ke eya va zɔ wò dɔla gɔme na nye aƒetɔ fia.
Gake nye aƒetɔ fia le abe Mawu vavã la ƒe dɔla ene, eya ta wɔ nu si nyo le ŋkuwòme.
28 Ku koe nye kple fofonye ƒemetɔwo katã míedze na tso nye aƒetɔ fia gbɔ hafi, ke hã ètsɔ wò dɔla ɖo ame siwo ɖua nu le wò kplɔ̃ ŋu la dome.
Azɔ nu ka ŋue maganɔ nyatoƒoe tom le na fia la?”
29 Ke fia la gblɔ nɛ be: “Nu ka ta nègale nu ƒom fũu?
Meɖoe be wò kple Ziba miama agble la.” 30 Eye Mefiboset gblɔ na fia la be: “Nexɔ ye katã faa, esi nye aƒetɔ fia nya gbɔ va aƒe me le ŋutifafa me ko.”
31 Eye Gileadtɔ Barzilai hã tso Rogelim va be yeaɖo fia la ɖa ase Yordan nu.
32 Barzilai tsi ŋutɔ, exɔ ƒe blaenyi, eyae tsɔ nuɖuɖu vɛ na fia la esime wònɔ Mahanayim, elabena alɔme le esi ŋutɔ. 33 Eye fia la gblɔ na Barzilai be: “Tso tɔa kplim, eye mana nuɖuɖu wò le gbɔnye le Yerusalem.” 34 Ke Barzilai gblɔ na fia la be: “Ŋkeke nenie megale agbe nɔ ge, be makplɔ fia la ɖo ayi Yerusalem? 35 Ƒe blaenyie mexɔ egbe sia. Ðe magate ŋu ade vovo nyui kple vɔ̃ domea, alo ɖe wò dɔla agate ŋu ase vivi na nu si meɖuna kple nu si menona? Alo ɖe magate ŋu ase ŋutsu kple nyɔnu hadzilawo ƒe gbea? Ekema nu ka tae wò dɔla agazu agba na nye aƒetɔ fia la? 36 Ðeko wò subɔvi be yeaɖo fia la ɖa vie va se ɖe Yordan nu. Nu ka tae fia la be, yeaɖo eteƒe nam ale? 37 Meɖe kuku, na wò dɔla nagbugbɔ, ne maku ɖe mía de ate ɖe fofonye kple danye ɖiƒe ŋu. Ke wò dɔla Kimham ye nye esi. Na wòatso tɔa kple nye aƒetɔ fia la, eye nàwɔ nu si nyo le ŋkuwòme la nɛ.” 38 Eya ta fia la gblɔ be: “Kimham atso tɔa kplim, eye mawɔ nu si nyo ŋuwò la nɛ; eye nu sia nu si nàdi tso asinye la, mawɔe na wò.” 39 Azɔ esi ameawo katã tso Yordan-tɔsisia, eye fia la ŋutɔ hã tsoe la, fia la gbugbɔ nu na Barzilai, eye wòyrae; emegbe Barzilai gbugbɔ yi enɔƒe.
40 Esi fia la tso tɔa yi Gilgal la, Kimham hã tsoe kplii.
Yuda ŋutsuwo katã kple Israel ŋutsuwo ƒe afã kplɔ fia la tso tɔa. 41 Eye Israel ŋutsuwo katã va fia la gbɔ, eye wogblɔ na fia la be: “Nu ka tae mía nɔvi Yuda ŋutsuwo fi wò dzoe eye wokplɔ fia la kple eƒemetɔwo kpakple David ƒe ame siwo katã le eŋu la va Yordan godo?” 42 Eye Yuda ŋutsuwo katã ɖo eŋu na Israel ŋutsuawo be: “Elabena míaƒe ƒometɔe fia la nye. Nu ka tae miedo dziku le nya sia ta? Ðe míeɖu fia la ƒe nanea, alo ɖe míexɔ nunana aɖe tso egbɔa?” 43 Ke Israel ŋutsuwo ɖo eŋu na Yuda ŋutsuwo be: “Gome ewo ye le mía si le fiaɖuƒe la me, eya ta le David gome la míesɔ gbɔ wu mi. Ekema nu ka tae miedo vlo mí? Menye míawoe anye ame gbãtɔwo akplɔ míaƒe fia la agbɔe oa?” Ke Yuda ŋutsuwo ƒe nu sẽ wu Israel ŋutsuwo tɔ.
20:1-26
Eku kpẽ hegblɔ be: “Gome aɖeke mele mía si le David gbɔ o, eye domenyinu aɖeke mele Isai vi la gbɔ na mí o. Oo Israel, ame sia ame neyi eƒe mawuwo gbɔ!” 2 Ale Israel ŋutsuwo katã trɔ le David yome dze Seba, Bikri vi la yome, ke Yuda ŋutsuwo ya lé ɖe woƒe fia la ŋu tso Yordan va se ɖe Yerusalem.
3 Esi David va eƒe me le Yerusalem la, fia la tu nyɔnu ewo siwo nye eƒe ahiã siwo wògblẽ ɖe megbe be woakpɔ aƒea dzi la ɖe aƒe aɖe me, eye wodzɔa wo ŋu.
Enaa nuɖuɖu wo, ke medɔ kpli wo o. Wonɔ aƒe la me va se ɖe woƒe kugbe, eye wozu abe ahosiwo ene, evɔ wo srɔ̃ le agbe hafi.
4 Eye fia la gblɔ na Amasa be: “Yɔ Yuda ŋutsuwo ƒo ƒu ɖe gbɔnye le ŋkeke etɔ̃ me, eye wò ŋutɔ hã nàva afi sia.” 5 Eye Amasa yi be yeaɖayɔ Yuda aƒo ƒui, ke ɣeyiɣi si fia la ɖo nɛ la de gbɔ edzi hafi wògbɔ.
6 Eye David gblɔ na Abisai be: “Seba, Bikri vi awɔ nu vevi mí wu Absalom. Kplɔ wò aƒetɔ ƒe subɔviwo nàti eyome, ale be wòagaɖo du sesẽ aɖeke me ne wòasi le mía gbɔ o.” 7 Ale Yoab ƒe amewo kple Keretitɔwo, Peletitɔwo kple ŋutsu kalẽtɔwo katã ho dze eyome; eye woho tso Yerusalem ti Seba, Bikri vi yome.
8 Esi wogogo kpe gã si le Gibeon gbɔ la, Amasa va do go wo.
Ke Yoab do eƒe aʋawu hebla ali dzi, eye wòta yi si le aku me la ɖe edzi le aklito. Esi wòte ɖe eŋu la, yi la ge dze anyigba.
9 Yoab bia Amasa be: “Nɔvinye, èli nyuiea?” Eye Yoab tsɔ ɖusi lé Amasa ƒe ge abe ɖe wòbe yeagbugbɔ nu nɛ ene. 10 Ke Amasa menɔ ŋudzɔ ɖe yi si le Yoab si la ŋu o; ale Yoab ƒo yi la ɖe dɔme nɛ, eye eƒe dɔkaviwo dudu ɖe anyigba. Mehiã be wòagaƒoe ɖee ake o; ema ɖeɖe wui. Ke Yoab kple nɔvia Abisai ti Seba, Bikri vi la yome.
11 Yoab ƒe ɖekakpuiawo dometɔ ɖeka tɔ ɖe egbɔ nɔ gbɔgblɔm be: “Ame si le Yoab ƒe akpa dzi kple ame si nye David tɔ la, nedze Yoab yome!” 12 Ɣemaɣi Amasa nɔ mimlim le eƒe ʋu me le mɔ la dzi.
Eye wòtsɔ avɔ tsyɔ edzi, elabena ekpɔ be ame sia ame si va ɖo egbɔ la tɔna ɖi. 13 Esi wònya hee ɖa le mɔa dzi ko la, ame sia ame to eŋu dze Yoab yome be woati Seba, Bikri vi la yome.
Eye Bikritɔwo katã hã ƒo ƒu hedze eyome. 15 Eye Yoab kple eƒe amewo va ɖe to ɖe Seba le Abel le Bet-Maaka, eye woƒu kpo ɖe du si ŋu woɖo gli sesẽwo ɖo la ŋu. Eye ame siwo katã le Yoab ŋu la nɔ glia te kum be yewoamui.
16 Eye nyɔnu dzeaɖaŋu aɖe do ɣli tso du la me be: “Miɖo to, miɖo to! Meɖe kuku, migblɔ na Yoab be, ‘Va afii, ne magblɔ nya aɖe na wò.’” 17 Eya ta ete ɖe eŋu, eye nyɔnua biae be: “Wòe nye Yoab la?” eye wòɖo eŋu be: “Nyee.”
Eye wògblɔ nɛ be: “Se wò dɔlanyɔnu ƒe nyawo.” Egblɔ be: “Mele to dzi.” 18 Eye nyɔnua yi edzi gblɔ be: “Le blema la, wogblɔna be, ‘Woabia nu ta se le Abel, ekema nya la wua enu.’ 19 Mele Israel ƒe ame fafawo kple nuteƒewɔlawo teƒe. Èle didim be yeatsrɔ̃ du si le abe vidada ene la le Israel.
Nu ka tae nèdi be yeatsrɔ̃ Yehowa ƒe domenyinu?” 20 Yoab ɖo eŋu be: “Nyemeva be magblẽ edome ahatsrɔ̃e o. 21 Menye nya lae nye ema kura o. Ke boŋ ŋutsu aɖe si tso Efrayim tonuto la me, si ŋkɔe nye Seba, eye wònye Bikri vi lae dze aglã ɖe Fia David ŋu. Ne mieɖe eya ɖeɖe na la, ekema madzo le dua ŋu.” Eye nyɔnua gblɔ na Yoab be: “Kpɔ ɖa!
Woatsɔ eƒe ta aƒu gbe ɖo ɖe wò to glia ta!”
22 Enumake nyɔnu dzeaɖaŋu la yi ameawo gbɔ, eye wotso ta le Seba, Bikri vi la nu tsɔ ƒu gbe ɖo ɖe Yoab. Enumake Yoab ku kpẽ, eye wokaka le dua ŋu, eye ame sia ame trɔ yi aƒe me; eye Yoab gbugbɔ va fia la gbɔ le Yerusalem.
23 Yoab le Israel ƒe aʋakɔ bliboa nu; Benaya, Yehoyada vi le Keretitɔwo kple Peletitɔwo nu.
24 Adoram le dzizizidɔwɔlawo nu; eye Yehosafat, Ahilud vi nye nuŋlɔla. 25 Seva nye agbalẽŋlɔla, eye Zadok kple Abiatar nye nunɔlawo. 26 Eye Ira, Yairtɔ la, hã va zu David ƒe dɔnunɔla.
21:1-22
21 Ke dɔ to le David ŋɔli ƒe etɔ̃ tsiã ɖe enu, eya ta David bia gbe Yehowa, eye Yehowa gblɔ be: “Saul kple eƒe aƒe la ɖi ʋufɔ, elabena ewu Gibeontɔwo.” 2 Eya ta fia la yɔ Gibeontɔwo, eye wòƒo nu kpli wo.
(Gibeontɔwo menye Israel-viwo o, ke boŋ Amoritɔ siwo susɔ ɖi, Israel-viwo ka atam na wo be yewoagblẽ wo ɖi, ke ŋuʋaʋã si le Saul me ɖe Israel-viwo kple Yuda ŋu ta, edi be yeatsrɔ̃ wo.) 3 Eye David bia Gibeontɔwo be: “Nu kae mawɔ na mi, eye nu kae matsɔ alé avu mi be miayra Yehowa ƒe domenyinu la?” 4 Eye Gibeontɔwo gblɔ nɛ be: “Menye klosalo alo sika ƒe nyae le mía kple Saul kpakple eƒe aƒe la dome o; eye míate ŋu awu ame aɖeke le Israel hã o.”
Eye David gblɔ be: “Nu sia nu si miegblɔ la, mawɔe na mi.” 5 Eye wogblɔ na fia la be: “Ame si wu mía dometɔ aɖewo, eye wòɖo tame be yeatsrɔ̃ mí keŋkeŋ be míaganɔ Israel ƒe nuto aɖeke me o la, 6 woaɖe ame adre le viaŋutsuwo dome na mí. Míahe woƒe kukuawo ɖe ati ŋu le Yehowa ŋkume, le Saul, Yehowa ƒe ame tiatia la, ƒe du Gibea me.”
Eye fia la gblɔ be: “Maɖe wo ana.”
7 Ke hã, fia la ve Mefiboset, Saul vi Yonatan ƒe viŋutsu nu le atam si David kple Saul vi Yonatan ka le Yehowa ŋkume ta. 8 Eya ta fia la lé Aya vinyɔnu Rizpa ƒe viŋutsu eve siwo wòdzi na Saul, siwo nye Armoni kple Mefiboset kpakple viŋutsu atɔ̃ siwo Saul vinyɔnu Mikal dzi na Adriel, Barzilai vi, Meholatɔ la. 9 Eye wòtsɔ wo de Gibeontɔwo si, eye wohe woƒe kukuawo ɖe ati ŋu le to la dzi le Yehowa ŋkume. Wo ame adre la katã ku zi ɖeka; wowu wo le nuŋeɣi ƒe ŋkeke gbãtɔwo me le ƒoŋeɣi ƒe gɔmedzedze.
10 Ke Aya vinyɔnu Rizpa keke akpanya ɖe agakpe aɖe dzi, eye wònɔ afi ma tso nuŋeɣi ƒe gɔmedzedze va se ɖe esime tsi dza tso dziƒo ɖe woƒe kukuawo dzi; eye mena dziƒoxewo dze ɖe woƒe kukuawo dzi le ŋkeke me, alo gbemelãwo gogo wo le zã me o.
11 Wova gblɔ nu si Aya vinyɔnu Rizpa si nye Saul ƒe ahiã wɔ la na David. 12 Eye David yi ɖaxɔ Saul kple via Yonatan ƒe ƒuwo tso Yabes-Gileadtɔwo ƒe kplɔlawo si, ame siwo yi ɖafi wo le Bet-San ƒe ablɔ me, afi si Filistitɔwo tsɔ woƒe kukua ku gli ŋu le le gbe si gbe Filistitɔwo wu Saul le Gilboa. 13 Eye wòtsɔ Saul kple via Yonatan ƒe ƒuwo tso afi ma vɛ; azɔ hã, eƒo ŋutsu siwo wowu la hã ƒe ƒuwo nu ƒu.
14 Eye woɖi Saul kple via Yonatan ƒe ƒuwo ɖe Benyamin-nyigba dzi le Zela, le fofoa Kis ƒe yɔdo me.
Esi wowɔ nu siwo katã ƒe se fia la de na wo la, Mawu lɔ̃ se woƒe kukuɖeɖe ɖe anyigba la ta.
15 Azɔ Filistitɔwo gawɔ aʋa kple Israel.
Eye David kple eƒe aʋawɔlawo ho ɖawɔ aʋa kple Filistitɔwo, ke ɖeɖi te David ŋu. 16 Eye Yisbi-Benob, si nye Refaimtɔ, ame si ƒe akplɔ ƒe kpekpeme le akɔbli sekel alafa etɔ̃, eye wòta yi yeye la, di be yeawu David. 17 Enumake Abisai, Zeruya vi va xɔ nɛ, eye wòda nu Filistitɔ la ƒu anyi hewui.
Ɣemaɣi la, David ƒe amewo ka atam nɛ be: “Màgayi aʋa kpli mí azɔ o! Ne nàgatsi Israel ƒe akaɖi la o!”
18 Le esia megbe la, wogawɔ aʋa kple Filistitɔwo le Gob. Ɣemaɣie Husatɔ Sibekai wu Saf, si tso Refaim ƒe dzidzimeviwo dome la.
19 Eye wogawɔ aʋa kple Filistitɔwo ake le Gob, eye Elhanan, Yaare-Oregim vi, Betlehemtɔ la, wu Gititɔ Goliat, ame si ƒe akplɔti le abe avɔlɔ̃la ƒe agbabɔ ene.
20 Eye aʋa gadzɔ le Gat, eye ŋutsu dzɔtsu aɖe si to asibidɛ adeade kple afɔbidɛ adeade, eye wo katã le blaeve vɔ ene la nɔ afi ma; eya hã tso Refaim ƒe dzidzimeviwo dome.
21 Enɔ alɔme ɖem le Israel ŋu. Eya ta Yonatan, David nɔvi Simei ƒe vi wui.
22 Ame ene siawo tso Refaim ƒe dzidzimeviwo dome le Gat, eye David kple eƒe aʋawɔlawo wu wo.
22:1-51
22 Eye David gblɔ ha sia me nyawo na Yehowa le gbe si gbe Yehowa ɖee tso eƒe futɔwo katã si me kple Saul si me.
2 Egblɔ be:
“Yehowae nye nye agakpe, nye mɔ́ sesẽ kple nye Xɔnametɔ. 3 Nye Mawue nye nye agakpe, eyae mesi tso, Nye akpoxɔnu kple nye xɔxɔ ƒe dzo, nye dedienɔƒe,
Nye sitsoƒe, nye ɖela; wòe ɖem tso ŋutasẽlawo si me. 4 Meyɔ Yehowa, Ame si dze na kafukafu,
Aɖem tso nye futɔwo si me. 5 Ku ƒe tsitsotsoe ɖe to ɖem;
Yakamewo ƒe tsiɖɔɖɔwo do ŋɔdzi nam. 6 Tsiẽƒe ƒe kawo ƒo xlãm;
Ku ƒe mɔ̃tetrewo ƒo gom. 7 Meyɔ Yehowa le nye xaxawo me, Eye mele ɣlidodo dzi na nye Mawu. Ese nye gbe tso eƒe gbedoxɔ me,
Eye nye ɣlidodo be wòaxɔ nam la ɖo eƒe to me. 8 Anyigba ʋãnya heʋuʋu kpekpekpe; Dziƒo ƒe anyinɔwo ʋuʋu,
Eye wodzo kpekpekpe, elabena wodo dziku nɛ. 9 Dzudzɔ de dzi tso eƒe ŋɔti me, Eye dzo flafla do tso eƒe nu me;
Dzoka xɔxɔwo tso egbɔ. 10 Eviã dziƒowo eye wòɖi ɖe anyi;
Eye blukɔ le eƒe afɔ te. 11 Enɔ kerubi dzi dzo va.
Wokpɔe le gbɔgbɔ ƒe aʋalawo dzi. 12 Eye wòtsɔ viviti ƒo xlã eɖokui abe agbadɔ ene,
13 Dzoka xɔxɔwo do tso keklẽ si le eŋgɔ la me.
14 Yehowa ɖe gbe tso dziƒo; Dziƒoʋĩtɔ la na eƒe gbe ɖi.
15 Eda eƒe aŋutrɔwo tsɔ ka wo hlẽ;
Kple dzikedzo, eye wòna wotɔtɔ. 16 Atsiaƒu gɔme dze; Esi Yehowa blu la, anyigba ƒe agunuwo tsi ƒeƒle,
Le eƒe ŋɔtimegbɔgbɔ si gbɔ ɖe wo la ta. 17 Edo asi ɖa tso dzi lém;
Ehem tso tsi goglowo me. 18 Eɖem tso nye futɔ sesẽ la si me,
Tso ame siwo lé fum, siwo sesẽ wum la si me. 19 Wodze dzinye le gbe si gbe vɔ̃ dzɔ ɖe dzinye,
Ke Yehowae nye nye ziɔɖeŋu. 20 Ekplɔm do goe yi dedienɔƒe;
Eɖem, elabena nye nu nyo eŋu. 21 Yehowa ɖoa eteƒe nam le nye dzɔdzɔenyenye nu;
Eɖoa eteƒe nam elabena nye asiwo me dza. 22 Elabena melé Yehowa ƒe mɔwo me ɖe asi,
Eye nyemetrɔ le nye Mawu yome wònye vɔ̃ mewɔ ɖe eŋu o. 23 Eƒe ʋɔnudɔdrɔ̃wo katã le ŋkunyeme;
Eye nyematrɔ ɖa le eƒe sewo ŋu o. 24 Manye ame maɖifɔ le eŋkume,
Eye makpɔ ɖokuinye dzi le vodada ŋuti. 25 Yehowa neɖo eteƒe nam le nye dzɔdzɔenyenye nu,
Le esi medza le eŋkume ta. 26 Èwɔa nuteƒe na ame si wɔa nuteƒe;
Èwɔa nu fɔmaɖitɔe ɖe ame maɖifɔ ŋu; 27 Èdza na ame si dza,
Ke àdze aye ɖe ame si ƒe mɔ glɔ̃ ŋu. 28 Elabena èxɔna na ɖokuibɔbɔlawo,
Ke ètɔa ŋku dadalawo, eye nèbɔbɔa wo ɖe anyi. 29 Oo Yehowa, wòe nye nye akaɖi;
30 Elabena wò kpekpeɖeŋu ana manya adzoha ɖe nu;
Le Mawu ƒe ŋusẽ me la, mate ŋu aflɔ gli. 31 Mawu vavã la ƒe mɔ de blibo; Yehowa ƒe nya dza.
Akpoxɔnu wònye na ame siwo katã sinɛ tsona. 32 Elabena Mawu kae li kpe ɖe Yehowa ŋu?
Ðe menye mía Mawu la ɖeɖe koe oa? 33 Mawu vavã lae nye nye mɔ́ sesẽ,
Ana nye mɔ nade blibo, 34 Ena nye afɔwo le abe zinɔ tɔ ene;
Ena metsi tsitre ɖe teƒe kɔkɔwo. 35 Efiaa aʋawɔwɔ nye asiwo;
Ale be nye alɔwo nate ŋu abi akɔblidati. 36 Ètsɔ wò xɔxɔ ƒe akpoxɔnu nam,
Eye wò ɖokuibɔbɔe doa gãm. 37 Èkeke nye afɔɖoƒewo;
Nye afɔwo maɖiɖi o. 38 Mati nye futɔwo yome, ne matsrɔ̃ wo gbidigbidi;
39 Matsrɔ̃ wo ahagbã wo gudugudu, ale be fɔfɔ maganɔ wo ŋu o;
Woadze anyi ɖe nye afɔ te. 40 Àtsɔ ŋusẽ abla akpa nam ɖe aʋa la ŋu;
Àna nye futɔwo nadze anyi ɖe tenye. 41 Àna nye futɔwo nasi le nunye;
Mana ɖoɖoe nazi le ame siwo lé fum kaɖikaɖi la nu. 42 Wodoa ɣli be woaxɔ na yewo, ke xɔnametɔ aɖeke meli o;
Wodoa ɣli na Yehowa, ke metɔna na wo o. 43 Mato wo memie woanɔ abe ʋuʋudedi ene;
Matu afɔ wo dzi afanya wo abe kpɔdomeeba ene. 44 Àɖem tso nye dukɔ si le vodada dim le ŋunye la si me. Àdzɔ ŋunye be manye dukɔwo ƒe tatɔ;
Dukɔ si nyemenya o la asubɔm. 45 Amedzroviwo ava bɔbɔ ɖe ŋkunyeme;
Nya si woase le ŋunye ana woaɖo tom. 46 Dzi aɖe le amedzroviwo ƒo;
Eye woanɔ ƒoƒom kpakpakpa ado tso woƒe bebeƒewo ava. 47 Yehowa le agbe!
Woado nye xɔxɔ ƒe agakpe ƒe Mawu la ɖe dzi. 48 Mawu vavã lae biaa hlɔ̃ nam
Ebɔbɔa dukɔwo ɖe tenye, 49 Eɖeam tso nye futɔwo si me. Èdoam ɖe dzi megbɔa ame siwo tso ɖe ŋunye la ta;
Èɖeam tso ŋutasẽla si me. 50 Oo Yehowa, esia tae mada akpe na wò le dukɔwo dome ɖo,
Eye madzi kafukafuha na wò ŋkɔ la: 51 Ewɔa xɔxɔdɔ gãwo na eƒe fia la;
23:1-39
23 Ke David ƒe nya mamlɛawoe nye esi: “David, Isai vi la, ƒe numenya, Kple ŋutsu si wodo ɖe dzi la ƒe numegbe, Yakob ƒe Mawu ƒe amesiamina la,
Henɔ si ƒe nu nyoa ame ŋu, si kpa Israel-viwo ƒe hawo. 2 Yehowa ƒe gbɔgbɔe ƒo nu to dzinye;
Eye eƒe nya le nye aɖe dzi. 3 Israel ƒe Mawu la ƒo nu; Israel ƒe Agakpe la gblɔ nam be:
Eye wòle dzi ɖum le mawuvɔvɔ̃ me la, 4 Ele abe ŋdikekeli ne ɣe dze ene, Ele abe ŋdi si alilikpo aɖeke medo o ene.
Si nana gbe miena tso anyigba me.’ 5 Ðe nye aƒe mele alea le Mawu ŋkume oa? Elabena ebla nu mavɔ kplim, Si wòɖo pɛpɛpɛ le goawo katã me wòle dedie.
Ðe mana woadzi ɖe edzi godoo oa? 6 Ke wotsɔa yakamewo katã ya ƒua gbe abe ŋù ene,
Elabena womate ŋu atsɔ asi afɔ wo o. 7 Ne ame aɖe be yeaka asi wo ŋu la, Ele be wòatsɔ ga kple akplɔti ɖe asi,
Eye wòatɔ dzo wo woafiã keŋ ɖe wo teƒe.” 8 David ƒe kalẽtɔwo ƒe ŋkɔwoe nye esi: Yoseb-Basebet, si nye Takemonitɔ, eye wònye kalẽtɔ etɔ̃awo ƒe tatɔ.
Ewu ame alafa enyi kple eƒe akplɔ le aʋakpekpe ɖeka me. 9 Eya yome Eleazar, Dodo vi, Ahohi vi, enɔ kalẽtɔ etɔ̃ siwo nɔ David ŋu la dome esime woɖe alɔme le Filistitɔwo ŋu.
Filistitɔwo ƒo ƒu ɖe afi ma ɣemaɣi hena aʋawɔwɔ, eye esi Israel ŋutsuwo si la, 10 enɔ te henɔ Filistitɔwo wum va se ɖe esime ɖeɖi te eƒe asi ŋu wodze ti ɖe yi la ŋu.
Ale Yehowa na woɖu dzi gã aɖe gbe ma gbe; eye dukɔa gbugbɔ dze eyome henɔ nu ɖem le ame siwo wowu la ŋu. 11 Eya yome Sama, Hararitɔ Age vi. Filistitɔwo ƒo ƒu ɖe Lehi, afi si ayigble aɖe le; eye dukɔ la si le Filistitɔwo nu.
12 Sama tɔ ɖe agble la titina, eye wòwɔ avu ɖe eta, eye wòsi Filistitɔwo, ale Yehowa na woɖu dzi gã aɖe.
13 Tatɔ blaetɔ̃awo dometɔ etɔ̃ yi David gbɔ le Adulam-gado la me le nuŋeɣi, eye Filistitɔwo ƒe aʋawɔlawo ƒe ƒuƒoƒo aɖe ƒu asaɖa anyi ɖe Refaim Bali la me.
14 David nɔ teƒe si yiyi sesẽ la; eye Filistitɔwo ƒe dzɔlawo ƒe ha aɖe nɔ Betlehem ɣemaɣi.
15 Eye David ɖe dzodzro vevi aɖe si le eme la gblɔ be: “Oo, ne ɖe makpɔ vudo si le Betlehem ƒe agbo nu la me tsi ano ɖe!” 16 Ale ŋutsu kalẽtɔ etɔ̃awo ge ɖe Filistitɔwo ƒe asaɖa la me sesẽe heku tsi le vudo si le Betlehem ƒe agbo nu la me tsɔ vɛ na David; ke melɔ̃ no tsia o, ke boŋ ekɔe ɖe anyi na Yehowa.
17 Egblɔ be: “Oo Yehowa, menyo kura be mawɔ nu sia o! Ðe mano ŋutsu siawo, siwo tsɔ woƒe agbe de afɔku me la, ƒe ʋua?” Eya ta egbe enono.
Nu siawoe ŋutsu kalẽtɔ etɔ̃awo wɔ.
18 Ke Abisai, Zeruya vi, Yoab nɔvi, ye nye ame etɔ̃ bubuwo ƒe tatɔ; eda akplɔ wu ame alafa etɔ̃, eye wòxɔ ŋkɔ abe kalẽtɔ etɔ̃awo ke ene.
19 Togbɔ be exɔ ŋkɔ wu ame etɔ̃ bubu siawo, eye wòva zu woƒe tatɔ hã la, mexɔ ŋkɔ de ame etɔ̃ gbãtɔawo nu o.
20 Benaya, Yehoyada vi, nye ŋutsu kalẽtɔ, ame si wɔ kalẽnu geɖewo le Kabzeel.
Ewu Ariel si tso Moab la ƒe viŋutsu eveawo, eyae yi vudo aɖe me ɖawu dzata le ŋkeke aɖe si dzi sno dza. 21 Ewu Egipte ŋutsu dzɔtsu aɖe hã. Togbɔ be akplɔ nɔ Egiptetɔ la si hã la, etsɔ kpo ɖe asi yi Egiptetɔ la gbɔ ɖaxɔ akplɔ la le esi, eye wòtsɔ eya ŋutɔ ƒe akplɔ la wui.
22 Nu siawoe Benaya, Yehoyada vi wɔ, eye wòxɔ ŋkɔ abe kalẽtɔ etɔ̃awo ke ene.
23 Togbɔ be exɔ ŋkɔ le ame blaetɔ̃awo dome hã la, meɖo kalẽtɔ etɔ̃ gbãtɔawo ƒe ɖoƒe o.
Ke hã, David tsɔe ɖo eya ŋutɔ ŋu dzɔlawo nu. 24 Asahel, Yoab nɔvi le ame blaetɔ̃awo dome.
Kalẽtɔ siawo dometɔ aɖewoe nye: Elhanan, Dodo si tso Betlehem ƒe vi; 25 Sama, Harodtɔ; Elika, Harodtɔ; 26 Helez, Paltitɔ; Ira, Tekoatɔ Ikes ƒe vi; 27 Abi-Ezer, Anatottɔ; Mebunai, Husatɔ; 28 Zalmon, Ahohitɔ; Maharai, Netofatɔ; 29 Heleb, Netofatɔ Baana ƒe vi; Ribai si tso Benyamin viwo ƒe du Gibea me la ƒe vi Itai; 30 Benaya, Piratontɔ; Hidai tso afi si Gaas-tɔʋuwo le, 31 Abi-Albon, Arbattɔ; Azmavet, Bahurimtɔ; 32 Eliyaba, Saalbonitɔ; Yasen viwo, Yonatan; 33 Sama, Hararitɔ; Ahiam, Hararitɔ Sarar vi; 34 Elifelet, Ahasbai vi, Maakattɔ la ƒe vi, Eliyam, Gilotɔ Ahitofel ƒe vi; 35 Hezro, Karmeltɔ; Paarai, Arbitɔ; 36 Yigal, Natan si tso Zoba ƒe vi, Bani, Gadtɔ; 37 Zelek, Amon vi kple Naharai, Beerottɔ si nye Yoab, Zeruya vi ƒe adekplɔvi, 38 Ira, Yitri vi; Gareb, Yitri vi; 39 kple Uriya, Hititɔ la; wo katã wole ame blaetɔ̃ vɔ adre.
24:1-25
Eya ta Yoab kple aʋakɔawo ƒe tatɔwo dzo le fia la ŋkume be woayi aɖaŋlɔ Israel dukɔ la me tɔwo ŋkɔ.
5 Wotso Yordan-tɔsisia heva ƒu asaɖa anyi ɖe Aroer, ɖe du si le tɔʋu la titina ƒe ɖusime ɖo ta Gadtɔwo ƒe nuto me kple Yazer lɔƒo. 6 Emegbe wova Gilead kple Tahtim-Hodsi-nyigba dzi, eye wolɔe ɖe eme yi Dan-Yaan hetrɔ ɖo ta Sidon.
7 Eye wova Tiro ƒe mɔ́ sesẽ la gbɔ kple Hivitɔwo kple Kanaantɔwo ƒe duwo katã me, mlɔeba wova wu enu ɖe Beer-Seba, si le Yuda ƒe Negeb. 8 Ale woyi ɖatsa le anyigba blibo la katã dzi, eye wotrɔ gbɔ va Yerusalem le ɣleti asieke kple ŋkeke blaeve megbe. 9 Eye Yoab tsɔ dukɔ la me tɔ siwo ŋkɔ woŋlɔ la ƒe xexlẽme na fia la.
Israel ŋutsu aʋawɔla siwo ate ŋu ata yi la ƒe xexlẽme le ame akpe alafa enyi, eye Yuda ŋutsuwo le ame akpe alafa atɔ̃.
Eya ta David gblɔ na Yehowa be: “Mewɔ nu vɔ̃ ŋutɔ be mewɔ nu sia. Eya ta Yehowa, meɖe kuku, tsɔ wò subɔla ƒe vodada la kee; elabena mewɔ bometsinu ŋutɔ.” 11 Esi David fɔ le ŋdi me la, Yehowa ƒe gbe va na nyagblɔɖila Gad, si nye David ƒe ŋutegakpɔla be: 12 “Yi ɖagblɔ na David be: ‘Ale Yehowa gblɔe nye esi: “Nu etɔ̃ metsɔ ɖo ŋkuwòme. Tia wo dometɔ ɖeka, ne mawɔ wò.”’” 13 Ale Gad va David gbɔ, eye wòto nya la nɛ gblɔ be: “Dɔ nato le wò anyigba dzi ƒe adre loo, alo be nàsi le wò futɔwo nu ɣleti etɔ̃, esi wonya wò ɖe nu loo, alo dɔvɔ̃ nava wò anyigba dzi ŋkeke etɔ̃a?
Azɔ bu eŋu, ne nàgblɔ nya aɖe nam mayi aɖagblɔ na Ame si dɔm.” 14 David gblɔ na Gad be: “Mexaxa ŋutɔ.
15 Azɔ Yehowa na dɔvɔ̃ va Israel tso ŋdi va se ɖe ɣeyiɣi ɖoɖi la dzi, ale be ame akpe blaadre ku le dukɔ la me tso Dan va se ɖe Beer-Seba. 16 Esi mawudɔla la do eƒe asi ɖe Yerusalem dzi, be yeatsrɔ̃e la, vɔ̃ la ve Yehowa, eya ta egblɔ na mawudɔla si le nu gblẽm le dukɔ la dome be: “Enyo! Ðiɖi wò asi azɔ.”
Yehowa ƒe dɔla la ɖo Yebusitɔ Arauna ƒe nukuƒoƒe gbɔ lɔƒo.
Meɖe kuku, wò asi neva nye kple fofonye ƒe aƒe la dzi boŋ.” 18 Eya ta Gad va David gbɔ gbe ma gbe va gblɔ nɛ be: “Yi Yebusitɔ Arauna ƒe nukuƒoƒe nàɖi vɔsamlekpui na Yehowa.” 19 Ale David yi le Gad ƒe nya la nu, abe ale si Yehowa de see ene.
20 Esi Arauna kpɔ fia la kple eŋumewo gbɔna egbɔ la, enumake Arauna do yi ɖabɔbɔ tsyɔ mo anyi ɖe fia la ŋkume.
21 Eye Arauna biae be: “Nu ka tae nye aƒetɔ fia va eƒe subɔvi gbɔ?” David ɖo eŋu be: “Wò nukuƒoƒe la ƒle gee meva, ne maɖi vɔsamlekpui na Yehowa, ale be dɔvɔ̃ la nu natso le dukɔ la dome.” 22 Ke Arauna gblɔ na David be: “Nye aƒetɔ fia netsɔe, ne wòatsɔ nu si nyo eŋu la asa vɔe faa. Nyiwoe nye esi be woatsɔ asa numevɔ, eye luƒotasiaɖam kple nyiawo ŋuti nuwo nanye nake. 23 Oo fia, wò subɔvi Arauna tsɔ nu siawo katã na fia la.”
Eye Arauna gagblɔ na fia la be: “Yehowa wò Mawu la neve nuwò.” 24 Ke fia la gblɔ na Arauna be: “Kpao, ɖeko maƒlee le asiwò kple ga. Nyemasa numevɔ na Yehowa, nye Mawu la, dzodzro o.”
Eya ta David ƒle nukuƒoƒe la kple nyiawo klosalo sekel blaatɔ̃. 25 Eye David ɖi vɔsamlekpui ɖe afi ma na Yehowa, eye wòsa numevɔ kple ŋutifafavɔ. Eye Yehowa lɔ̃ se kuku si woɖe ɖe anyigba la ta, ale be dɔvɔ̃ la nu tso le Israel.
1 Fiawo
1:1-53
1 Azɔ Fia David tsi ku amegã xɔ ƒe geɖe, eye togbɔ be wotsyɔa avɔwo nɛ fũu hã la, dzo meɖoa lãme nɛ o.
2 Eya ta eƒe subɔviwo gblɔ nɛ be: “Na woadi ɖetugbui leaƒe aɖe na míaƒe aƒetɔ fia la, ne wòanɔ fia la gbɔ anɔ edzi kpɔm. Amlɔ wò akɔnu; ekema dzo aɖo lãme na míaƒe aƒetɔ fia.” 3 Eya ta wodi ɖetugbui dzetugbe aɖe le Israel-nyigba blibo la katã dzi; eye woke ɖe Sunamtɔ Abisag ŋu, eye wokplɔe vɛ na fia la.
4 Ðetugbuia dze tugbe eteƒe mekɔ o; eye wòva zu fia la dzi kpɔla si subɔnɛ, ke fia la medɔ kplii o.
5 Le ɣeyiɣi siawo katã me la, Adoniya, Hagit vi le eɖokui dom ɖe dzi le gbɔgblɔm be: “Nyee le fia ɖu ge!”
Edi tasiaɖam kple sɔdolawo kpakple ŋutsu blaatɔ̃, ame siwo anɔ du ƒum le eŋgɔ la na eɖokui. 6 Ke Fofoa mehe nya ɖe eŋu kpɔ be, “Nu ka tae nèwɔ nu alea?” o.
Edze ɖeka hã ŋutɔ, eye eyae dadaa dzi ɖe Absalom yome. 7 Adoniya lé nyaa kpɔ kple Yoab, Zeruya vi kple nunɔla Abiatar, eye wode edzi hedze eyome. 8 Ke nunɔla Zadok, Benaya, Yehoyada vi, nyagblɔɖila Natan, Simei, Rei kple David ƒe kalẽtɔwo ya mewɔ ɖeka kple Adoniya o.
9 Eye Adoniya tsɔ alẽwo kple nyiwo kple lã damiwo sa vɔe le Zohelet-kpe si le En-Rogel xa la gbɔ, eye wòkpe nɔviawo katã, fiaviŋutsuwo katã kple Yuda ŋutsu siwo nye fiaŋumewo katã. 10 Ke mekpe nyagblɔɖila Natan kple Benaya kple ŋutsu kalẽtɔawo alo nɔvia Salomo ya o.
11 Eye Natan gblɔ na Salomo dada Bat-Seba be: “Mèse be Adoniya, Hagit vi zu fia, evɔ míaƒe aƒetɔ David menya naneke le eŋu oa? 12 Eya ta va maɖo aɖaŋu na wò, ne nàɖe wò ŋutɔ wò agbe kple viwò Salomo ƒe agbe.
Fia la tsi ŋutɔ; eye Sunamtɔ Abisag le esubɔm. 16 Bat-Seba bɔbɔ tsyɔ mo anyi ɖe fia la ŋkume, eye fia la biae be: “Nu ka dim nèle?” 17 Eɖo eŋu be: “Nye aƒetɔ, wò ŋutɔe ka atam na wò dɔlanyɔnu la le Yehowa wò Mawu ŋkume be, ‘Viwò Salomo ye azu fia ɖe yonyeme, eye eyae abɔbɔ nɔ nye fiazikpui dzi.’ 18 Ke azɔ kpɔ ɖa, Adoniya zu fia, ke nye aƒetɔ fia menya naneke tso eŋu o. 19 Eye wòtsɔ nyitsuwo, lã damiwo, kple alẽ gbogbo aɖewo sa vɔe, eye wòkpe fiaviŋutsuwo katã kple nunɔla Abiatar kpakple aʋafia Yoab; ke mekpe wò dɔla Salomo ya o.
20 Azɔ nye aƒetɔ fia, Israel blibo la katã le asiwònu kpɔm be nàgblɔ ame si abɔbɔ nɔ nye aƒetɔ fia ƒe fiazikpui dzi ɖe eyome la na wo.
21 Ne menye nenema o la, ekema ne wonya tsɔ nye aƒetɔ fia mlɔ tɔgbuiawo gbɔ ko la, woabu nye kple vinye Salomo siaa nugbeɖolawoe.”
22 Esi wògale nuƒoƒo dzi kple fiaa la, nyagblɔɖila Natan hã va do.
23 Enumake wogblɔ na fia la be: “Kpɔ ɖa, nyagblɔɖila Natan ye nye esi!” Eye wòge ɖe eme heva fia la gbɔ hetsyɔ mo anyi ɖe fia la ŋkume.
24 Eye Natan gblɔ be: “Nye aƒetɔ fia, wò ŋutɔe gblɔ be, ‘Adoniya ye azu fia ɖe yonyeme, eye eyae anɔ nye fiazikpui dzia’? 25 Elabena egbe la, eyi ɖawu nyitsuwo kple lã damiwo kpakple alẽ gbogbo aɖewo tsɔ sa vɔe, eye wòkpe fiaviŋutsuwo katã kple aʋakɔ la ƒe tatɔwo kpakple nunɔla Abiatar. Wole afi ma ɖaa le nu ɖum le nu nom le eŋkume, eye wole gbɔgblɔm be: ‘Fia Adoniya nenɔ agbe tegbee!’ 26 Ke mekpe nye, wò dɔla kple nunɔla Zadok kple Benaya, Yehoyada vi kpakple wò dɔla Salomo ya o.
27 Ðe nye aƒetɔ fia ɖe mɔ ɖe esia ŋu, evɔ mèna wò dɔla nya ame si abɔbɔ nɔ nye aƒetɔ fia ƒe fiazikpui dzi ɖe eyome oa?”
28 Fia David ɖo eŋu be: “Miyɔ Bat-Seba nam.”
Ale wòge ɖe eme heva tɔ ɖe fia la ŋkume.
29 Eye fia la ka atam be: “Zi ale si Yehowa, ame si ɖem tso nye xaxawo katã me le agbe la, 30 ale si tututu meka atam na wò le Yehowa, Israel ƒe Mawu la ŋkume be, ‘Viwò Salomo ye azu fia ɖe yonyeme, eye eyae anɔ nye fiazikpui dzi ɖe tenyeƒe!’ la, nenemae mawɔe egbea.” 31 Ale Bat-Seba bɔbɔ tsyɔ mo anyi ɖe fia la ŋkume gblɔ be: “Nye aƒetɔ Fia David nenɔ agbe tegbee!”
32 Enumake Fia David gblɔ be: “Miyɔ nunɔla Zadok kple nyagblɔɖila Natan kpakple Benaya, Yehoyada vi nam.”
Eye woge ɖe eme hedo ɖe fia la ŋkume.
Yehowa, nye aƒetɔ ƒe Mawu nena wòava eme alea. 37 Ale si Yehowa nɔ kple nye aƒetɔ fia la, nenɔ kple Salomo hã nenema, eye nena eƒe fiazikpui naƒo nye aƒetɔ Fia David ƒe fiazikpui ta.”
38 Eye nunɔla Zadok kple nyagblɔɖila Natan kple Benaya, Yehoyada vi kple Keretitɔwo kpakple Peletitɔwo yi, eye wona Salomo do Fia David ƒe tedzisɔ la, eye wokplɔe yi Gihon. 39 Azɔ nunɔla Zadok tsɔ lãdzo si me ami le la le agbadɔ la me, eye wòsi ami na Salomo; eye woku kpẽ la, eye ameawo katã gli kple dzidzɔ gblɔ be: “Fia Salomo nenɔ agbe tegbee!” 40 Emegbe dukɔ blibo la dze eyome, eye dukɔ la le dze kum hele dzidzɔ kpɔm eteƒe mekɔ o, ale be woƒe ɣlidodo la na anyigba fe.
41 Eye Adoniya kple eƒe ame kpekpe siwo katã le eŋu la see, esime woɖu nua vɔ. Ke esi Yoab se kpẽa ƒe ɖiɖi ko la, ebia be: “Nu ka ƒe hoowɔwɔ sem mele le dua me?” 42 Esi wògale nuƒoƒo dzi la, kpɔ ɖa, nunɔla Abiatar vi Yonatan va do. Eye Adoniya gblɔ be: “Ge ɖe eme, elabena ame nyui nènye, eye nya nyui ye nèhena vanɛ.” 43 Ke Yonatan ɖo eŋu na Adoniya be: “Gbeɖe! Nye aƒetɔ Fia David tsɔ Salomo ɖo fiae. 44 Eye fia la dɔ nunɔla Zadok kple nyagblɔɖila Natan kple Benaya, Yehoyada vi kple Keretitɔwo kpakple Peletitɔwo kpe ɖe eŋu, eye wona wòdo fia ƒe tedzisɔ la. 45 Eye nunɔla Zadok kple nyagblɔɖila Natan si ami nɛ heɖoe fia le Gihon. Emegbe wodzo le afi ma kple dzidzɔ, eye hoowɔwɔ xɔ dua me. Esiae nye ɣli si miese.
46 Gawu la, Salomo bɔbɔ nɔ fiazikpui la dzi.
47 Gakpe ɖe eŋu la, fia la ƒe subɔviwo va di nyui na míaƒe aƒetɔ Fia David gblɔ be: ‘Wò Mawu nena Salomo ƒe ŋkɔ nade du, eye nena eƒe fiazikpui naƒo wò fiazikpui ta!’ Eye fia la bɔbɔ ta ɖe aba la dzi.
48 Azɔ hã, fia la gblɔ be: ‘Woakafu Yehowa, Israel ƒe Mawu, ame si na ame si abɔbɔ nɔ nye fiazikpui dzi la egbea, eye wòna nye ŋutɔ nye ŋkuwo kpɔe!’”
49 Ale ŋɔdzi lé ame siwo katã Adoniya kpe la, eye wotso, eye wo dometɔ ɖe sia ɖe lé eƒe mɔ. 50 Eye vɔvɔ̃ ɖo Adoniya hã le Salomo ta. Eya ta etso yi ɖalé vɔsamlekpui la ƒe dzowo.
51 Eye wova gblɔe na Salomo be: “Kpɔ ɖa, Adoniya le Fia Salomo vɔ̃m; eye wòyi ɖalé vɔsamlekpui la ƒe dzowo le gbɔgblɔm be, ‘Fia Salomo neka atam nam gbã, be yematsɔ yi awu yeƒe dɔla la o.’” 52 Salomo ɖo eŋu be: “Ne ewɔ nu si dze la, ekema eƒe taɖa ɖeka hã mage ɖe anyigba o, ke ne wokpɔ nu si nye vɔ̃ le eme la, ekema aku.” 53 Fia Salomo dɔ woyi ɖakplɔe tso vɔsamlekpuia gbɔ vɛ. Eye wòva bɔbɔ ɖe Fia Salomo ŋkume, emegbe Salomo gblɔ nɛ be: “Yi aƒewò me.”
2:1-46
Eya ta sẽ ŋu, eye nàwɔ ŋutsu. 3 Ðo to Yehowa wò Mawu ne nàzɔ le eƒe mɔwo dzi, nàlé eƒe ɖoɖowo, sededewo kple ʋɔnudɔdrɔ̃wo me ɖe asi, eye nàwɔ eƒe ŋkuɖodzinyawo dzi, abe ale si woŋlɔe ɖe Mose ƒe Se la me ene; ekema nu sia nu si nàwɔ kple afi sia afi si nàtrɔ ɖo la, adze edzi na wò. 4 Eye Yehowa awɔ eƒe nya si wògblɔ le ŋunye la dzi be: ‘Ne viwòwo akpɔ woƒe zɔzɔme dzi, eye woazɔ le nyateƒe me tso woƒe dzi blibo kple woƒe luʋɔ blibo me le ŋkunye me la, ekema wò ƒomea me tɔ siwo abɔbɔ nɔ Israel ƒe fiazikpui dzi la nu matso o.’
5 “Azɔ hã ènya nu si Yoab, Zeruya vi wɔm la nyuie, nu si wòwɔ Israel ƒe aʋafia eve siwo nye Abner, Ner vi kple Amasa, Yeter vi; ewu wo hekɔ ʋu ɖi le ŋutifafaɣi abe aʋawɔɣie ene, eye wòna ʋu ƒo eƒe alidziblanu si le ali nɛ kple afɔkpa si le afɔ nɛ abe le aʋa me ene. 6 Wɔ nu le wò nunya nu, eye mègana eƒe ta ƒowɔ nayi Tsiẽƒe le ŋutifafa me o.
7 “Ke nyo dɔme na Gileadtɔ Barzilai viwo, ne woanɔ ame siwo ɖua nu le wò kplɔ̃ ŋu la dome, elabena aleae wokpe ɖe ŋunye esime mesi le nɔviwò Absalom nu. 8 “Kpɔ ɖa!
Simei, Gera vi, ame si nye Benyamintɔ tso Bahurim la, le gbɔwò. Eyae do ɖiŋu nam, eye wòƒo fi dem vevie le gbe si gbe meyina Mahanayim; ke esi wòva do gom le Yordan nu la, metà Yehowa nɛ gblɔ be, ‘Nyemawu wò kple yi o.’ 9 Azɔ mègagbe tohehe nɛ o, elabena ame nyanu nènye, eye ènya nu si nàwɔe la nyuie; eye nàna wòatsɔ ta ƒowɔ ayi Tsiẽƒe kple ʋu.”
10 Eye wotsɔ David mlɔ tɔgbuiawo gbɔ, woɖii ɖe David Ƒe Du la me. 11 David ɖu fia ɖe Israel dzi ƒe blaene. Eɖu fia ƒe adre le Hebron, eye wòɖu fia le Yerusalem ƒe blaetɔ̃ vɔ etɔ̃.
12 Eye Salomo bɔbɔ nɔ fofoa David ƒe fiazikpui dzi; eye vivivi la, eƒe fiaɖuƒe la va li ke.
Eye nyɔnu la biae be: “Ŋutifafa yea?” Eɖo eŋu be: Ŋutifafae.” 14 Eye Adoniya gblɔ be: “Nya aɖe le asinye na wò.” Eya ta egblɔ be: “Ƒo nu.” 15 Eye wòyi edzi be: “Ènya nyuie be tɔnyee wòle be fiaɖuƒea nanye hafi, eye Israel blibo la katã nɔ mɔ kpɔm be mazu fia; ke fiaɖuɖua yi ɖe nɔvinye si me, elabena Yehowa gbɔe wòtso be wòzu etɔ. 16 Azɔ nu ɖeka ko biam mele tso asiwò. Mègagbe o.”
Mègagbe o.”
Eye fia la gblɔ nɛ be: “Danye, bia; elabena nyemagbe o.” 21 Eye wògblɔ be: “Na woatsɔ Sunamtɔ Abisag ana nɔviwò Adoniya wòaɖe.” 22 Eye Fia Salomo ɖo eŋu na dadaa be: “Nu ka tae nèle Sunamtɔ Abisag biam na Adoniya? Bia fiaɖuɖua hã nɛ elabena fonye wònye, eye Abiatar kpakple Yoab, Zeruya vi la le eƒe akpa dzi xoxo.”
23 Eye Fia Salomo tà Yehowa gblɔ be: “Mawu nefiam ne wòagafiam ɖe edzi, ne menye ɖe Adoniya bia nu sia ɖe eya ŋutɔ ƒe agbe teƒe o fĩ! 24 Eya ta zi ale si Yehowa, ame si li kem sesĩe, eye wòna mebɔbɔ nɔ fofonye David ƒe fiazikpui dzi, eya ame si na aƒem abe ale si tututu wògblɔe ene la le agbe la, woawu Adoniya egbea.” 25 Enumake Fia Salomo dɔ Benaya, Yehoyada vi wòyi ɖada nu Adoniya ƒu anyi wòku.
26 Eye fia la gblɔ na nunɔla Abiatar be: “Yi Anatot le wò agblewo dzi! Èdze ku, ke nyemawu wò egbe sia o, elabena ètsɔ Aƒetɔ Dziɖulagã Yehowa ƒe Aɖaka la le fofonye David ŋkume, eye èto fukpekpe siwo katã me fofonye to la me kplii.” 27 Ale Salomo nya Abiatar, be wòaganye Yehowa ƒe nunɔla azɔ o, ne wòana Yehowa ƒe nya si wògblɔ ɖe Eli ƒe aƒe la ŋu le Silo la nava eme.
28 Esi nya la va ɖo Yoab gbɔ la, Yoab si yi Yehowa ƒe agbadɔ la me ɖalé vɔsamlekpui la ƒe dzowo, elabena ede Adoniya dzi, togbɔ be mede Absalom ya dzi o hã.
29 Eye wova gblɔ na Fia Salomo be: “Yoab si yi Yehowa ƒe agbadɔ me, eye ele afi ma, le vɔsamlekpui la xa.”
Eya ta Salomo dɔ Benaya, Yehoyada vi ɖa hegblɔ be: “Yi ɖada nui ƒu anyi!” 30 Eya ta Benaya yi Yehowa ƒe agbadɔ la me, eye wògblɔ nɛ be: “Ale fia la gblɔe nye esi, ‘Do go!’”
Ke egblɔ be: “Gbeɖe! Afi siae maku ɖo.”
Ale Benaya he gbe la vɛ na fia la gblɔ be: “Ale Yoab gblɔe nye esi, eye ale wòɖo nya ŋu namee nye esi.” 31 Eye fia la gblɔ nɛ be: “Wɔ abe ale si wògblɔ ene, eye nàda nui ƒu anyi; eye nàɖii ahaɖe ʋu si Yoab kɔ ɖi madzemadzee la ɖa le nye kple fofonye ƒe aƒe la dzi.
32 Yehowa ahe eƒe ʋu ava eya ŋutɔ ƒe ta dzi, elabena etsɔ yi wu ŋutsu eve, siwo nye ame dzɔdzɔewo henyo wui, ame siwo nye Israel ƒe aʋafia Abner, Ner vi kple Yuda ƒe aʋafia Amasa, Yeter vi, evɔ fofonye David menya naneke tso eŋu o.
33 Woƒe ʋu agbugbɔ ava Yoab ƒe ta dzi kple eƒe dzidzimeviwo ƒe ta dzi tegbee; ke ŋutifafa atso Yehowa gbɔ ava David, eƒe dzidzimeviwo, eƒe aƒe kple eƒe fiazikpui ya dzi tegbee.” 34 Eye Benaya, Yehoyada vi yi ɖada nu Yoab ƒu anyi wòku, eye woɖii ɖe eya ŋutɔ ƒe me le gbea dzi. 35 Eye fia la tsɔ Benaya, Yehoyada vi ɖo aʋakɔ la nu ɖe eteƒe, eye fia la tsɔ nunɔla Zadok ɖo Abiatar teƒe.
36 Eye fia la dɔ woɖayɔ Simei vɛ, eye wògblɔ nɛ be: “Tu xɔ na ɖokuiwò ɖe Yerusalem afi sia, eye nànɔ afi ma; mègado tso afi ma ayi afi bubu aɖeke o. 37 Gbe si gbe nàdo go ahatso Kidron-tɔʋua la, ekema nyae be àku. Wò ʋu anɔ wò ŋutɔ wò ta dzi.” 38 Eye Simei ɖo eŋu na fia la be: “Wò nya la nyo. Ale si tututu nye aƒetɔ gblɔ la, nenemae wò subɔvi awɔ.” Eye Simei nɔ Yerusalem ŋkeke geɖe.
39 Gake le ƒe etɔ̃ megbe la, Simei ƒe kluvi eve si yi Akis, Maaka vi si nye Gat fia gbɔ. Esi wova toe na Simei be: “Kpɔ ɖa! Wò kluviwo le Gat” la, 40 Simei tso enumake, bla akpa na eƒe tedzi, eye wòyi Akis gbɔ le Gat be yeaɖadi yeƒe kluviawo.
Esi Simei yi ɖakplɔ eƒe kluviwo tso Gat gbɔe la, 41 wova gblɔ na Salomo be: “Simei dzo le Yerusalem yi Gat gatrɔ gbɔ.” 42 Eye fia la dɔ woyi ɖayɔ Simei vɛ, eye wòbiae be: “Ðe nyemena nètà Yehowa, eye mexlɔ̃ nu wò be: ‘Gbe si gbe nàdo go ayi teƒe bubu aɖe la, ekema nyae be àku,’ eye nègblɔ nam be, ‘Wò nya la nyo, mawɔ edzi’ oa? 43 Ekema nu ka tae mèwɔ ɖe Yehowa ƒe atam la kple se si mede na wò la dzi o?” 44 Eye fia la gblɔ na Simei be: “Wò ŋutɔ ènya vɔ̃ siwo katã nèwɔ fofonye David la nyuie le wò dzi me, Yehowa atrɔ vɔ̃ mawo siwo nèwɔ la ava wò ŋutɔ wò ta dzi. 45 Ke woayra Fia Salomo ya, eye David ƒe fiazikpui la ali ke le Yehowa ŋkume tegbee.” 46 Eye fia la ɖe gbe na Benaya, Yehoyada vi wòdo yi ɖada nui ƒu anyi wòku. Ale fiaɖuƒe la li ke ɖe Salomo si me.
3:1-28
3 Eye Salomo na srɔ̃ɖekadodo nɔ eya kple Egipte-fia Farao dome. Eɖe Farao vinyɔnu hekplɔe va David Ƒe Du la me, eye wònɔ afi ma va se ɖe esime wòwu eya ŋutɔ ƒe xɔ kple Yehowa ƒe gbedoxɔ la tutu nu heɖo gli ɖe Yerusalem ŋu godoo.
2 Ke dukɔ la gasaa vɔ le togbɛwo dzi, elabena va se ɖe ɣemaɣi la, wometu xɔ na Yehowa ƒe ŋkɔ la haɖe o.
3 Eye Salomo yi edzi lɔ̃ Yehowa hezɔ le fofoa David ƒe ɖoɖowo nu, negbe vɔwo ko wòsana hedoa dzudzɔ le togbɛwo dzi.
4 Eye fia la yi Gibeon be yeasa vɔ le afi ma, elabena eyae nye togbɛ si xɔ ŋkɔ wu. Salomo tsɔ lã akpe ɖeka sa numevɔ le vɔsamlekpui ma dzi.
5 Eye Yehowa ɖe eɖokui fia Salomo le drɔ̃e me le zã me le Gibeon, eye Mawu gblɔ nɛ be: “Bia nu si mana wò.” 6 Salomo ɖo eŋu be: “Ève wò subɔla fofonye David nu geɖe ŋutɔ, elabena ezɔ le nyateƒe kple dzɔdzɔenyenye kpakple dzi dzadzɛ me le ŋkuwòme.
Eye nègakpɔtɔ le enu vem geɖe ŋutɔ va se ɖe egbe sia, ale be nèna viŋutsui, ne wòabɔbɔ nɔ eƒe fiazikpui dzi. 7 Azɔ la, Yehowa nye Mawu, wò ŋutɔ èɖo wò subɔla fiae ɖe fofonye David teƒe, evɔ ɖevi dzaa ko menye, eye nuteƒekpɔkpɔ mesu asinye o. 8 Eye wò subɔla le dukɔ si nètia, si me tɔwo sɔ gbɔ ale gbegbe be womate ŋu axlẽ wo o, la dome.
10 Nya la dze Yehowa ŋu be Salomo bia nu sia. 11 Eye Mawu gblɔ nɛ be: “Esi nèbia nu sia, eye mèbia agbe didi alo bia kesinɔnuwo alo bia wò futɔwo ƒe ku o, ke boŋ nèbia nugɔmesese, ne nàte ŋu adrɔ̃ ʋɔnu ta la, 12 mawɔ nu si nèbia la dzi. Mana dzi nyanu si sea nu gɔme la wò, ale be ale si ko ame siwo nɔ anyi do ŋgɔ na wò la dometɔ aɖeke mede nuwò o la, nenemae ame aɖeke mava si ade nuwò o.
13 Gawu la, matsɔ nu si mèbia o hã ana wò, kesinɔnuwo kple bubu siaa, ale be fia aɖeke made nuwò le wò agbenɔɣi katã o.
14 Eye ne èzɔ nye mɔwo dzi helé nye ɖoɖowo kple sededewo me ɖe asi abe ale si fofowò David zɔ ene la, ekema mana agbe didi wò.” 15 Esi Salomo nyɔ la, ekpɔ be drɔ̃e wònye. Eye wòva Yerusalem va tɔ ɖe Yehowa ƒe nubablaɖaka la ŋgɔ, eye wòsa numevɔwo kple ŋutifafavɔwo, eye wòɖo kplɔ̃ na eƒe dɔlawo katã.
16 Ɣemaɣi la, gbolo eve va fia la gbɔ, eye wova tɔ ɖe eŋkume. 17 Nyɔnu gbãtɔ gblɔ be: “Meɖe kuku, nye aƒetɔ, nye kple nyɔnu sia míele xɔ ɖeka me, eye medzi vi le egbɔ le xɔa me. 18 Esi medzi vi ŋkeke etɔ̃ megbe la, nyɔnu sia hã dzi vi. Eye míele teƒe ɖeka; ame bubu aɖeke mele xɔa me kpli mí o, negbe mí ame evea ko.
19 Nyɔnu sia ƒe vi ku le zã me, elabena emlɔ edzi. 20 Eye wòfɔ le zã titina hekɔ vinye le axanye esime wò dɔlanyɔnu le alɔ̃ dɔm, eye wòkɔe mlɔ eƒe akɔnu, eye wòkɔ via kuku la va mlɔ nye akɔnu.
21 Esi mefɔ ŋdi be mana no vinye la, mekpɔ be eku. Eya ta melé ŋku ɖe eŋu nyuie le ŋdi ma, eye mekpɔ be menye vi, si medzi lae nye ema o.” 22 Ke nyɔnu kemɛa gblɔ be: “Kpao, vinyee nye agbagbea, eye viwòe nye kukua!” Gake nyɔnu gbãtɔ le gbɔgblɔm be: “Kpao, viwòe nye kukua, eye tɔnyee nye agbagbea.” Nenemae woʋli nyaa le fia la ŋkume.
23 Mlɔeba fia la gblɔ be: “Ame si be, ‘Vinyee nye agbagbea, eye viwòe nye kukua!’ eye ame si hã be, ‘Kpao, viwòe nye kukua, eye vinyee nye agbagbea!’” 24 Eye fia la gblɔ be: “Mitsɔ yi vɛ nam.”
Eye wotsɔ yi vɛ na fia la.
25 Fia la gblɔ be: “Mife ɖevi gbagbe la me ɖe eve, eye mitsɔ afã na nyɔnu ɖeka, eye mitsɔ afã na nyɔnu evelia.” 26 Enumake nyɔnu si ƒe vie nye agbagbea la ɖe kuku na fia la, elabena eƒe dɔme trɔ ɖe via ŋu. Egblɔ be: “Meɖe kuku, nye aƒetɔ! Mitsɔ ɖevi gbagbe la nɛ! Migawui o.” Gake nyɔnu kemɛa nɔ gbɔgblɔm be: “Manye tɔnye o, eye manye tɔwò hã o! Mife eme!” 27 Tete fia la gblɔ be: “Mitsɔ ɖevi gbagbe la na nyɔnu gbãtɔ!
Migawui o, eyae nye dadaa.” 28 Eye Israel blibo la katã se afia si fia la tso, ale vɔvɔ̃ ɖo wo le fia la ŋuti, elabena wokpɔe be, Mawu ƒe nunya le eya amea me be wòatsɔ adrɔ̃ ʋɔnu dzɔdzɔe.
4:1-34
4 Fia Salomo ɖu fia ɖe Israel blibo la katã dzi.
2 Eƒe dumegãwoe nye esi: Azariya, Zadok vi ye nye nunɔla; 3 Elihoref kple Ahiya, ame siwo nye Sisa viwo, nye agbalẽŋlɔlawo; Yehosafat, Ahilud vi nye nuŋlɔla; 4 Benaya, Yehoyada vi le aʋakɔ la nu; Zadok kple Abiatar nye nunɔlawo; 5 Azariya, Natan vi le dɔdzikpɔlawo nu; Zabud, Natan vi nye nunɔla kple fia xɔlɔ̃; 6 Ahisar ye nye aƒedzikpɔla; eye Adoniram, Abda vi le dzizizidɔwɔlawo nu.
7 Salomo ɖo dɔdzikpɔla wuieve ɖe Israel blibo la katã nu, eye woawoe tsɔa nuɖuɖu vanɛ na fia la kple eƒe aƒemetɔwo.
Wo dometɔ ɖe sia ɖe tsɔa nuɖuɖu vanɛ ɣleti ɖeka le ƒe ɖeka me.
8 Woƒe ŋkɔwoe nye esi: Hur vi ye le Efrayim tonuto la nu; 9 Deker vi ye le Makaz, Saalbim, Bet-Semes kple Elon-Bet-Hanan nu; 10 Hesed vi ye le Arubot nu (etɔe nye Soko kple Hefer-nyigba blibo la katã); 11 Abinadab vi ye le Dor togbɛwo katã nu (Eyae ɖe Salomo vinyɔnu Tafat); 12 Baana, Ahilud vi ye le Taanak, Megido kple Bet-Sean blibo la katã, si le Zaretan xa le Yezreel ƒe anyigbe, tso Bet-Sean va ɖo Abel-Mehola yi Yokmeam nuto me la nu; 13 Geber vi ye le Ramot-Gilead nu (etɔe nye Manase vi Yair ƒe agbadɔkɔƒe siwo le Gilead; eya kee le Argob nuto si le Basan nu, wonye du gã blaade siwo ŋu gli kple akɔbligametiwo le); 14 Ahinadab, Ido vi ye le Mahanayim nu; 15 Ahimaaz ye le Naftali nu (eyae ɖe Salomo vinyɔnu bubu si nye Basemat); 16 Baana, Husai vi ye le Aser kple Bealot nu; 17 Yehosafat, Parua vi ye le Isakar nu; 18 Simei, Ela vi ye le Benyamin nu; 19 Geber, Uri vi ye le Gilead-nyigba, si nye Amori-fia Sihon kple Basan-fia Og ƒe anyigba la nu. Dɔdzikpɔla ɖeka le dɔdzikpɔla bubu siwo katã le anyigbaa dzi la nu.
20 Yuda kple Israel sɔ gbɔ kpaŋkpaŋ abe ƒutake ene; eye woɖua nu noa nu hekpɔa dzidzɔ.
21 Salomo ɖu fia ɖe fiaɖuƒewo katã dzi tso Tɔsisi la nu va ɖo Filistitɔwo ƒe anyigba kple Egipte ƒe liƒo dzi. Wodzɔa nu nɛ, eye wosubɔ Salomo le eƒe agbemeŋkekewo katã me.
22 Nuɖuɖu si Salomo hiã le fiasã la me gbe sia gbee nye wɔ memee kɔr blaetɔ̃ kple wɔ kɔr blaade, 23 nyi dami ewo, nyi blaeve siwo wokplɔ tso gbeɖuƒe kple alẽ alafa ɖeka hekpe ɖe zi, sãde, sẽ kple xe damiwo ŋu. 24 Elabena ekpɔ ŋusẽ ɖe nu sia nu si le Tɔsisi la ƒe go si me la dzi, tso Tifsa va se ɖe Gaza, tsɔ kpe ɖe fia siwo katã le Tɔsisi la ƒe go kemɛ dzi, eye wòkpɔ tomefafa le eƒe nutoawo katã me godoo va kpe.
25 Yuda kple Israel nɔ ŋutifafa me, eye le Salomo ƒe ŋkekewo katã me la, ame sia ame nɔ eƒe wainka kple eƒe gboti te bɔkɔɔ, tso Dan va se ɖe Beer-Seba.
26 Salomo wɔ sɔkpo akpe ene na eƒe tasiaɖamwo, eye sɔ akpe wuieve nɔ esi.
27 Dɔdzikpɔla siawo tsɔa nuɖuɖu vanɛ na Fia Salomo kple ame siwo katã ɖua nu le Fia Salomo ƒe kplɔ̃ ŋu. Wo dometɔ ɖe sia ɖe kple eƒe ɣleti, eye wokpɔa egbɔ be naneke mehiãna o.
28 Wotsɔa ƒo kple gbe yia afi si wohiã wo le na sɔwo kple sɔwo ƒe hawo, wo dometɔ ɖe sia ɖe wɔnɛ abe ale si woɖo nɛ ene.
29 Eye Mawu na nunya kple nugɔmesese deto Salomo wòwu gbɔgblɔ, hekpe ɖe dzi si sea nu gɔme ale gbegbe la ŋu. 30 Salomo ƒe nunya ƒo Ɣedzeƒetɔwo katã ƒe nunya kple Egipte ƒe nunya blibo la katã ta. 31 Enya nu wu ame bubu ɖe sia ɖe, enya nu wu Ezrahitɔ Etan kpakple Heman, Kalkol kple Darda, siwo nye Mahol viwo; eƒe ŋkɔ nyɔ le dukɔ siwo katã ƒo xlã wo la dome.
32 Edo lo akpe etɔ̃, eye eƒe hawo le akpe ɖeka kple atɔ̃.
33 Eƒoa nu tso atiwo ŋu, tso seder si le Lebanon dzi va ɖo isop gbe si miena ɖe gli ŋu la dzi; eye wòƒoa nu tso lãwo, xe dzodzoewo, nu siwo tana kple tɔmelãwo ŋu.
34 Amewo tso dukɔwo katã me va se Salomo ƒe nunya, eye anyigbadzifia siwo katã se eŋkɔ hã va se eƒe nunya.
5:1-18
5 Esi Tiro-fia Hiram se be wosi ami na Salomo wòzu fia ɖe fofoa teƒe la, edɔ eƒe dɔlawo ɖe Salomo gbɔ, elabena Hiram nye David xɔlɔ̃ le eƒe agbenɔɣi katã.
2 Eya ta Salomo hã dɔ ame ɖo ɖe Hiram be: 3 “Ènyae nyuie be fofonye David mete ŋu tu xɔ na Yehowa eƒe Mawu la ƒe ŋkɔ o, le esi woho aʋa geɖe ɖe eŋu le goawo katã me ta, va se ɖe esime Yehowa tsɔ eƒe futɔwo de eƒe afɔ te.
Tsitretsiɖeŋula aɖeke meli o, eye vɔ̃ aɖeke hã meli o. 5 Eya ta meɖoe be matu xɔ na Yehowa nye Mawu ƒe ŋkɔ, abe ale si Yehowa do ŋugbe na fofonye David ene be, ‘Viwò si matsɔ aɖo wò fiazikpui dzi ɖe tewòƒe lae atu xɔ na nye ŋkɔ.’ 6 Eya ta de se na wò amewo ne woatso sedertiwo nam le Lebanon.
Nye subɔviwo awɔ dɔ kple wò subɔviwo, eye maxe home si nàdi be woaxe na wò subɔviwo la na wò, elabena wò ŋutɔ ènyae nyuie be mía dometɔ aɖeke menya atitsotso abe Sidontɔwo ene o.” 7 Esi Hiram se Salomo ƒe nyawo la, dzi dzɔe ŋutɔ, eye wògblɔ be: “Woakafu Yehowa egbea, elabena ena vi nyanu David ɖe eƒe dukɔ gã sia nu!” 8 Eya ta Hiram dɔ ame ɖo ɖe Salomo, gblɔ be: “Mese gbe si nèɖo ɖem la. Mana woatso sedertiwo kple sesewutiwo abe ale si nèdi ene. 9 Nye subɔviwo atsɔ wo tso Lebanon ava ƒu la nu, eye mabla wo tatata ato ƒu dzi ayi teƒe si nàɖo nam. Eye mana woatu ka wo le afi ma, ne nàva fɔ wo adzoe. Eye wò la, nu si medi be nàwɔ nam koe nye be, nàna nuɖuɖu nye aƒemetɔwo.” 10 Ale Hiram na sedertiwo kple sesewutiwo ale si nu Salomo di lae. 11 Salomo hã tsɔ lu kɔr akpe blaeve na Hiram be wòanye nuɖuɖu na eƒe aƒemetɔwo hekpe ɖe amititsetse ƒe ami nyuitɔ kɔr blaeve ŋu. Esiae Salomo naa Hiram ƒe sia ƒe.
12 Yehowa na nunya Salomo abe ale si wòdo ŋugbe nɛ ene.
Eye ŋutifafa nɔ Hiram kple Salomo dome, eye wobla nu kple wo nɔewo.
13 Fia Salomo ɖo amewo dɔ sesẽ wɔlawoe le Israel katã; ame akpe blaetɔ̃ ye woɖo dɔ sesẽ wɔlawoe. 14 Eɖoa wo akpe ewoewo ɖe Lebanon ɣleti sia ɣleti. Wonɔa Lebanon ɣleti ɖeka, eye wonɔa aƒe ɣleti eve; eye Adoniram le dɔ sesẽ wɔlawo nu.
15 Agbatedɔwɔla akpe blaadre kple kpekpala akpe blaenyi le Salomo si le towo dzi, 16 hekpe ɖe Salomo ƒe amegã dɔdzikpɔla akpe etɔ̃ alafa etɔ̃ siwo nɔ dɔa nu la ŋu.
17 Eye fia la de se be woaɖe kpe gã siwo nye kpe xɔasiwo, ne woatsɔ kpe fufuwo aɖo xɔ la gɔme anyi. 18 Ale Salomo ƒe xɔtulawo kple Hiram ƒe xɔtulawo kpakple Gebaltɔwo trɔ asi le kpewo kple atiwo ŋu hena xɔ la tutu.
6:1-38
6 Le Israel-viwo ƒe ʋuʋu tso Egipte-nyigba dzi ƒe ƒe alafa ene blaenyilia me, le Salomo ƒe fiaɖuɖu ɖe Israel dzi ƒe ƒe enelia me, le ɣleti Ziv (si nye ɣleti evelia) me la, ede asi xɔ la tutu me na Yehowa.
2 Xɔ si Fia Salomo tu na Yehowa la didi abɔklugui blaade, ekeke abɔklugui blaeve, eye wòkɔ abɔklugui blaetɔ̃. 3 Eye akpata si le gbedoxɔ la ŋgɔ didi abɔklugui blaeve, eye wòsɔ ɖe xɔ la ƒe kekeme nu. Ekɔ abɔklugui ewo, le xɔ la ŋgɔdze.
4 Eɖe fesre siwo ƒe nu keke le gota hemia ɖo ɖe eme la ɖe xɔ la ŋu. 5 Azɔ hã, eɖo gli ƒo xlã xɔ la ƒe gliwo; ele gbedoxɔ la ƒe gliwo kple xɔ ememetɔ la ŋu godoo, ewɔ xɔŋuxɔewo ƒo xlã xɔ la ƒe gliwo godoo va kpe.
6 Xɔŋuxɔe gɔmetɔ ƒe kekeme le abɔklugui atɔ̃, dometɔ ƒe kekeme le abɔklugui ade, eye etɔ̃lia ƒe kekeme le abɔklugui adre, elabena eɖe kpuiwo ɖe glia ŋu ƒo xlã xɔ la le gota, ale be womaŋɔ xɔ la ƒe gliawo atsɔ naneke ade eme o. 7 Wotsɔ kpe fufu siwo ŋu wotrɔ asi le xoxo la tu xɔ lae, ale be womese zu alo fía alo gakpodɔwɔnu aɖeke ŋkɔ le xɔ la tuɣi o.
8 Xɔŋuxɔe gɔmetɔ la ƒe mɔnu le xɔ la ƒe anyigbe gome, eye atrakpui gɔdɔ̃gɔdɔ̃ aɖe yi dometɔ la me, eye tso dometɔ me wòyi etɔ̃lia me.
9 Egayi xɔ la tutu dzi hewu enu, eye wòtsɔ sedertiwo kple sederʋuƒowo gbã xɔ la.
11 Eye Yehowa ƒe gbe va na Salomo be: 12 “Ne èzɔ le nye sewo nu, eye nèwɔ nye ʋɔnudɔdrɔ̃wo dzi helé nye mɔfiamewo katã me ɖe asi hezɔ ɖe wo nu la, ekema nye hã mawɔ ŋugbe si medo na fofowò David tso ŋuwò le xɔ sia si tum nèle ŋu la dzi, 13 manɔ Israel-viwo dome, eye nyemagblẽ nye dukɔ Israel ɖi o.”
14 Eye Salomo yi xɔ la tutu dzi, ne wòawu enu. 15 Eɖo sederʋuƒowo ɖe xɔ la ƒe gliwo ŋu le eme. Eklã ʋuƒo ɖe xɔ la me tso anyigba yi ɖatɔ dzisasrãtiawo, eye wòklã sesewuʋuƒo ɖe xɔ la ƒe anyigba.
16 Etsɔ sederʋuƒowo tsò xɔa me le megbe lɔƒo si keke abɔklugui blaeve, tso anyigba yi ɖatɔ dzisasrãtiawo, be wòanye xɔ ememetɔ, si nye Kɔkɔeƒewo Ƒe Kɔkɔeƒe la. 17 Gbedoxɔ la si nye xɔa ƒe akpa si le ŋgɔ le abɔklugui blaene.
18 Eye woɖe nɔnɔmetata siwo le abe gotsetsewo ene kple seƒoƒo siwo ke la ɖe sederti siwo woklã ɖe xɔa me la ŋu.
19 Edzra xɔ ememetɔ si le xɔa me la me ɖo, ne woatsɔ Yehowa ƒe nubablaɖaka la ada ɖe afi ma.
20 Xɔ ememetɔ la didi abɔklugui blaeve, ekeke abɔklugui blaeve, eye wòkɔ abɔklugui blaeve; efa sika nyuitɔ ɖe eŋu, eye wòklã sederʋuƒo ɖe vɔsamlekpui la ŋu keŋ.
21 Salomo fa sika nyuitɔ ɖe xɔ la me, eye wòtsi sikakɔsɔkɔsɔ ɖe xɔ ememetɔ si me wofa sika ɖo la ŋgɔ.
22 Efa sika ɖe xɔ blibo la katã ŋu kpe ɖo; efa sika ɖe vɔsamlekpui si le xɔ ememetɔ gbɔ lɔƒo la katã ŋu.
23 Etsɔ amiti wɔ kerubi eve ɖe xɔ ememetɔ la me, wo dometɔ ɖe sia ɖe kɔ abɔklugui ewo. 24 Kerubi la ƒe aʋala ɖeka didi abɔklugui atɔ̃, eye eƒe aʋala evelia hã didi abɔklugui atɔ̃. Tso eƒe aʋala ɖeka nu va se ɖe eƒe aʋala evelia nu le abɔklugui ewo. 25 Kerubi evelia tɔ hã le abɔklugui ewo. Kerubi eveawo ƒe lolome kple nɔnɔme sɔ. 26 Kerubi ɖeka ƒe kɔkɔme le abɔklugui ewo, eye kerubi evelia hã tɔ le nenema.
27 Eye wòtsɔ kerubiawo ɖo xɔ ememetɔ la me; kerubiawo ke aʋalawo me, ale be kerubi ɖeka ƒe aʋala nu ɖatɔ gli la le akpa ɖeka, eye evelia hã ƒe aʋala ɖeka nu ɖatɔ gli le akpa kemɛa, eye woƒe aʋala emetɔwo va kpe wo nɔewo le xɔ la titina.
28 Eye wòfa sika ɖe kerubiawo ŋu. 29 Eye wòɖe kerubiwo kple detiwo kpakple seƒoƒo siwo ke ɖe xɔ ememetɔ kple dodonuxɔ la siaa ƒe gliwo ŋu le wo me.
30 Eye wòfa sika ɖe xɔ ememetɔ kple dodonuxɔ la siaa ƒe anyigba.
31 Etsɔ amiti kpa ʋɔtruwo de xɔ ememetɔ la ƒe mɔnu, ede axadzisɔtiwo kple ʋɔtruti siwo xɔ glia ƒe titrime ƒe akpa atɔ̃lia. 32 Amitie wòtsɔ kpa ʋɔtru agave la, eye wòɖe kerubiwo kple detiwo kpakple seƒoƒo siwo ke la ɖe wo dzi, efa sika ɖe wo ŋu; eye wòƒo sika la te ɖe kerubiawo kple detiawo ŋu.
34 Sesewuti wotsɔ kpa ʋɔtru eveawo. Ʋɔtru ɖeka ƒe aga eveawo trona le anyinɔwo dzi, eye ʋɔtru evelia hã ƒe aga eveawo trona le anyinɔwo dzi. 35 Eye wòɖe kerubiwo kple detiwo kpakple seƒoƒo siwo ke ɖe wo ŋu hefa sika ɖe wo ŋu.
36 Eɖo gli ɖe xɔxɔnu emetɔ la; etsɔ kpe fufu ɖo amli etɔ̃, eye wòɖo sederti ɖoɖo ɖeka ɖe edzi.
37 Woɖo Yehowa ƒe xɔ la gɔme anyi le ƒe enelia me, le dzinu Ziv me; 38 eye wowu xɔ bliboa kple eƒe akpa vovovoawo nu wòsɔ ɖe xɔa ƒe nɔnɔmetataa nu, le ƒe wuiɖekɛlia me, le dzinu Bul (si nye ɣleti enyilia) me; ƒe adre sɔŋ wotsɔ tui.
7:1-51
7 Salomo tsɔ ƒe wuietɔ̃ tu eya ŋutɔ ƒe xɔ hafi wu enu keŋkeŋ.
2 Eye wòtu Lebanon Ƒe Avexɔ la ɖe sedertisɔti siwo le agbaka ene me la dzi, eye woda sedertiwo ɖe sɔtiawo dzi; xɔa didi abɔklugui alafa ɖeka, ekeke abɔklugui blaatɔ̃, eye wòkɔ abɔklugui blaetɔ̃. 3 Woklã sedertiwo ɖe xɔ la ƒe daɖedzi siwo le sɔtiawo dzi la dzi; woƒe xexlẽme le blaene vɔ atɔ̃, wuiatɔ̃ le agbaka ɖeka me. 4 Fesre siwo le fesretiwo me hele agbaka etɔ̃ me keŋ la le eŋu, eye fesreawo dze ŋgɔ wo nɔewo etɔ̃etɔ̃.
6 Etu Sɔtiwo Ƒe Akpata la wòdidi abɔklugui blaatɔ̃, eye wòkeke abɔklugui blaetɔ̃, eye wogatsɔ sɔtiwo tu akpata bubu si wogba la ɖe Sɔtiwo Ƒe Akpata la nu. 7 Azɔ hã etu Fiazikpui Ƒe Akpata la, afi si wòadrɔ̃ ʋɔnu le
eyae nye Ʋɔnudrɔ̃kpata la, eye woklã sederʋuƒo ɖe eme tso anyigba yi ɖatɔ dzisasrãtiawo. 8 Eƒe xɔ si me wòanɔ le xɔxɔnu kemɛa la le adzɔge tso Akpata la gbɔ, eye wòtui abe Akpata la ke ene.
Salomo tu xɔ si le abe Akpata sia ene na Farao vinyɔnu si wòɖe la hã. 9 Kpe xɔasi siwo wofu ɖe dzidze nu, eye wotsɔ laxalaxa sẽ wo ŋkume kple wo kɔgo wòzrɔ̃ lae wotsɔ tu wo katã, tso gɔmeɖoanyi la dzi va ɖo etamekpeawo dzi, tso gota va se ɖe xɔxɔnu gã la gbɔ. 10 Wotsɔ kpe gãgã xɔasiwo ɖo xɔ la ƒe gɔmeɖoanyiawo; ɖewo ƒe didime le abɔklugui ewo, eye bubuwo le abɔklugui enyi. 11 Kpe xɔasi siwo wofu le dzidze nu kpakple sedertiwo le dzi gome.
12 Eɖo kpe fufu amli etɔ̃ kple sederti ɖoɖo ɖeka ƒo xlã xɔxɔnu gã la godoo va kpe, abe ale si wòwɔ Yehowa ƒe xɔ la ƒe xɔxɔnu emetɔ kple xɔ la ƒe akpata la ene.
13 Fia Salomo dɔ woyi ɖakplɔ Hiram tso Tiro vɛ.
14 Enye ahosi aɖe si tso Naftali-toa me la ƒe vi, eye fofoa nye Tirotɔ akɔblinutula; eye wòyɔ fũu kple nunya kple nugɔmesese kpakple sidzedze hena akɔblinu ɖe sia ɖe wɔwɔ.
Ale wòva Fia Salomo gbɔ, eye wòwɔ eƒe dɔwo katã nɛ. 15 Elólo akɔbli tsɔ wɔ sɔti eveawo; ɖe sia ɖe kɔ abɔklugui wuienyi, eye ka didime abɔklugui wuieve ye akpe sɔtiawo dometɔ ɖe sia ɖe ɖo. 16 Eye wòlólo akɔbli tsɔ wɔ ta eve be woatsɔ aɖo sɔtiawo tame. Ta ɖeka kɔ abɔklugui atɔ̃, eye evelia hã kɔ abɔklugui atɔ̃. 17 Wolɔ̃ gaɖɔwo, eye wogbi atsyɔ̃ɖonu siwo le abe kɔsɔkɔsɔwo ene ɖe ta ɖe sia ɖe si le sɔtiawo dzi la ŋu; adre le ta ɖeka ŋu, eye adre le ta evelia hã ŋu.
18 Eye wòwɔ yevuboɖawo ɖe agbaka eve me ɖe gaɖɔawo dometɔ ɖeka ŋu, ne woaxe sɔtiawo ƒe tawo ŋu; aleae wòwɔe ɖe ta evelia hã ŋui. 19 Wowɔ dzogbenya ƒe nɔnɔme ɖe ta siwo le sɔti siwo le akpataa nu dzi la ŋu, eye wokɔ abɔklugui ene.
20 Taawo le sɔti eveawo dzi, gaɖɔ le ta ɖe sia ɖe ƒe afi si le nogoo la ŋu; eye yevuboɖa alafa eve le agbakawo me godoo le ta ɖe sia ɖe ŋu.
21 Etu gbedoxɔ la ƒe akpata la ƒe sɔtiawo. Etu ɖusimesɔti la hena ŋkɔe be Yakin, eye wòtu miamesɔti la hena ŋkɔe be Boaz.
22 Wowɔ dzogbenya ƒe nɔnɔme ɖe sɔtiawo ƒe tawo ŋu.
23 Elólo ga kɔ̀ gazɔ gã la.
24 Nɔnɔmetata siwo le abe gotsetse ene le kɔme nɛ godoo va kpe, ewo le abɔklugui ɖeka ɖe sia ɖe me ƒo xlã gazɔ gã la; gae wolólo tsɔ wɔ nɔnɔmetata siwo le abe gotsetse ene lae, eye wole agbaka eve me le eŋu, wokɔ̀e kple zɔ la ɖekae.
25 Gazɔ la le nyitsu wuieve dzi, etɔ̃ dze ŋgɔ dziehe, etɔ̃ dze ŋgɔ ɣetoɖoƒe, etɔ̃ dze ŋgɔ anyiehe, eye etɔ̃ dze ŋgɔ ɣedzeƒe; eye gazɔ gã la le wo dzi, eye wo katã wotrɔ agɔnu ɖo ɖe titina.
26 Gazɔ la tri asiƒome ɖeka; eto le abe kplu ƒe to ene, eye wòɖi dzogbenyaseƒoƒo.
Tsi baf akpe eve anɔ eme. 27 Etsɔ akɔbli wɔ keke ewo. Keke ɖe sia ɖe ƒe didime le abɔklugui ene, eƒe kekeme le abɔklugui ene, eye wòkɔ abɔklugui etɔ̃.
28 Ale wowɔ kekeawoe nye esi: wotsɔ ga gbadzɛwo xe woƒe axawo dzi, eye wode ga gbadzɛawo gakpo siwo wotsɔ tso ga wo nɔewo me la dome. 29 Woɖe dzatawo, nyitsuwo kple kerubiwo ɖe ga gbadzɛ siwo le gakpoawo dome la dzi, eye woɖe wo ɖe gakpo siwo wotsɔ tso ga wo nɔewo la hã dzi nenema ke.
Wowɔ seƒoƒotsihewo ɖe dzataawo kple nyitsuawo tame kple wo te. 30 Akɔblifɔti ene le keke ɖe sia ɖe te, eye akɔbligakpowo le afɔtiawo dome, eye gakpo ene siwo le dzogoe eneawo dzi la lé kekea ɖe te.
Anyinɔwo le ze la te, eye gae wolólo tsɔ wɔ wo kple seƒoƒotsihe siwo le axa ɖe sia ɖe. 31 Tso kekea nu le zea me le anyinɔawo dzi yi dzi le abɔklugui ɖeka; eye keke la nu le kotoo, eye wòle abɔklugui ɖeka kple afã, azɔ hã, woɖe nɔnɔmetatawo ɖe zea nu.
Eye ga gbadzɛ siwo le zea nu ƒe kɔgo le dzogoe ene me, womele kotoo o. 32 Afɔti eneawo le axawo te, eye afɔtilénuawo lé ɖe kekea ŋu, afɔti ɖe sia ɖe kɔ abɔklugui ɖeka kple afã.
33 Afɔtiawo le abe tasiaɖamfɔtiwo ene. Gae wolólo tsɔ wɔ woƒe afɔtilénuawo, afɔtia me ga kotooawo, dometsogaawo kple dometsogakpeƒeawo katã.
34 Gakpo ene siwo lé kekea ɖe te la le eƒe dzogoe eneawo dzi; eye wolólo ga tsɔ kɔ̀ wo kple keke la ɖekae.
35 Azɔ hã, wowɔ kɔ ɖe keke la dzi, si kɔ abɔklugui afã, eye wòle kotoo; le kekea ƒe dzigbe gome la, wolólo ga kɔ̀ eƒe kɔ ƒe dometsogaawo, ekɔgoga gbadzɛwo kple keke la siaa ɖekae.
36 Azɔ hã, eɖe kerubiwo, dzatawo kple detiwo ƒe nɔnɔme ɖe dometsogaawo kple ekɔgoga gbadzɛwo ŋu, ɖe afi sia afi si teƒe nya le ko, eye wòɖe seƒoƒotsihewo ɖe eŋu godoo.
37 Aleae wòwɔ keke ewoawo katãe; gae wolólo tsɔ kɔ̀ wo katã wosɔ, dzidzeme ɖeka kple nɔnɔme ɖekae li na wo katã.
Ze ɖeka le keke ewoawo dometɔ ɖe sia ɖe dzi. 39 Azɔ etsɔ keke atɔ̃ da ɖe xɔ la ƒe ɖusime, eye wòtsɔ atɔ̃ da ɖe xɔ la ƒe miame, etsɔ gazɔ gã la ŋutɔ da ɖe xɔ la ƒe ɖusime le anyieheɣedzeƒe gome. 40 Hiram wɔ zewo, sofiwo kple agba goboewo hã.
Hiram wu dɔ siwo katã wòwɔ le Yehowa ƒe xɔ la ŋu na Fia Salomo la nu. 41 Ewɔ sɔti eveawo kple ta mligo siwo le sɔti eveawo dzi; gaɖɔ eve siwo le ta mligo eve siwo le sɔtiawo dzi; 42 yevuboɖa alafa eneawo be woanɔ gaɖɔ eveawo ŋu, ewɔ yevuboɖa siwo le agbaka eve me ɖe gaɖɔ ɖe sia ɖe ŋu be woatsyɔ ta mligo eve siwo le sɔti eveawo dzi la ŋu, 43 keke ewoawo kple ze ewo siwo le kekeawo dzi; 44 Gazɔ gã la kple nyitsu wuieve siwo le gazɔ la te; 45 dzofilɔgbaawo, sofiawo kple agba goboeawo kpakple nuzazã siwo katã Hiram tsɔ akɔbli si ŋu wozrɔ̃ la wɔ na Fia Salomo hena Yehowa ƒe xɔ la.
46 Fia la na wolólo ga kɔ̀ wo ɖe nɔnɔme si wotsɔ anyi wɔ la me le Yordan-nuto la me, le Sukot kple Zaretan dome.
47 Salomo mena woda nuzazã siawo katã o, elabena wosɔ gbɔ ale gbegbe. Womebu akɔbli la ƒe kpekpeme o.
48 Salomo wɔ Yehowa ƒe xɔ la me nuzazãwo katã: sikavɔsamlekpui la kple sikakplɔ̃ si dzi ŋkumeɖobolo la nɔna; 49 etsɔ sika nyuitɔ wɔ akaɖitiawo, wo dometɔ atɔ̃ le ɖusime, eye atɔ̃ le miame le xɔ ememetɔ la ŋgɔ; etsɔ sika wɔ seƒoƒoawo, akaɖigbɛawo kple ɖovulãnuawo; 50 etsɔ sika nyuitɔ wɔ gagbaawo, dzotsinuawo, agba goboeawo, kpluawo kple dzoɖenuawo; etsɔ sika wɔ xɔ ememetɔ, si nye Kɔkɔeƒewo Ƒe Kɔkɔeƒe la, kple gbedoxɔ la ƒe ʋɔtruawo ƒe megbegawo.
51 Ale Fia Salomo wu dɔ siwo katã wòle be wòawɔ le Yehowa ƒe xɔ la ŋu la nu. Eye Salomo tsɔ nu siwo ŋu fofoa David kɔ la va da ɖe eme; etsɔ klosalo kple sika kpakple nu bubuawo da ɖe Yehowa ƒe xɔ la ƒe kesinɔnudzraɖoƒe.
8:1-66
8 Ɣemaɣi la, Salomo ƒo Israel ƒe ametsitsiwo, toawo ƒe tatɔwo katã, Israel-viwo ƒe tatɔ siwo le wo fofowo ƒe aƒekɔwo nu la nu ƒu. Wova Fia Salomo gbɔ le Yerusalem, ne woayi aɖakɔ Yehowa ƒe nubablaɖaka la tso David Ƒe Du si woyɔna be Zion la me vɛ. 2 Israel ŋutsuwo katã va ƒo ƒu ɖe Fia Salomo gbɔ le dzinu Etanim me, le ŋkekenyui si woɖuna le ɣleti adrelia me la ɖuɣi. 3 Israel ƒe ametsitsiwo katã va, eye nunɔlawo kɔ Aɖaka la. 4 Wokɔ Yehowa ƒe Aɖaka la kple takpegbadɔ la kpakple nu kɔkɔe siwo katã le agbadɔa me vɛ. Nunɔlawo kple Lewi viwoe kɔ wo vɛ. 5 Fia Salomo kple Israel ƒe ha blibo si woyɔ wova kpe ta ɖe egbɔ la tɔ ɖe Aɖaka la ŋgɔ.
Wotsɔ alẽ kple nyi gbogbo, siwo womate ŋu abu alo axlẽ o la, sa vɔe. 6 Ale nunɔlawo kɔ Yehowa ƒe nubablaɖaka la va da ɖe enɔƒe, le xɔ ememetɔ, si nye Kɔkɔeƒewo Ƒe Kɔkɔeƒe la me, le kerubiawo ƒe aʋalawo te. 7 Kerubiawo keke woƒe aʋalawo ɖe Aɖaka la nɔƒe, ale be kerubiawo tsyɔ Aɖaka la kple eŋu kpoawo dzi le dzi gome. 8 Kpoawo didi, ale be woate ŋu akpɔ woƒe nugbɔ tso Kɔkɔeƒe si le xɔ ememetɔ ŋgɔ la me, gake womate ŋu akpɔ wo tso gota o. Eye wole afi ma va se ɖe egbe sia.
9 Naneke mele Aɖaka la me o, negbe kpe gbadzɛ eve, siwo Mose tsɔ de eme le Horeb, esi Yehowa bla nu kple Israel-viwo esime wotso Egipte-nyigba dzi gbɔna la ko.
10 Esi nunɔlawo do le kɔkɔeƒea la, alilikpo yɔ Yehowa ƒe xɔ la taŋ. 11 Eye nunɔlawo mete ŋu nɔ te be woasubɔ o le alilikpo la ta, elabena Yehowa ƒe ŋutikɔkɔe yɔ Yehowa ƒe xɔ la taŋ.
12 Ɣemaɣi Salomo gblɔ be: “Yehowa gblɔ be yeanɔ blukɔ tsiɖitsiɖi me.
13 Mete ŋu tu xɔ be wòanye nɔƒe nyui na wò, teƒe si nànɔ ɖaa.”
14 Azɔ fia la trɔ dze ŋgɔ Israel ƒe ha blibo la katã heyra wo esime Israel ƒe ha bliboa le tsitrenu.
15 Eye wògblɔ be: “Woakafu Yehowa, Israel ƒe Mawu, ame si ŋutɔ ke nu do ŋugbe na fofonye David, eye wòto eya ŋutɔ ƒe asi dzi na wòva eme, gblɔ be, 16 ‘Tso gbe si gbe mekplɔ nye dukɔ Israel tso Egipte la, nyemetia du aɖeke le Israel-toawo katã me be woatu xɔ, si ŋu nye ŋkɔ anɔ le afi ma o, ke metia David be wòanɔ nye dukɔ Israel nu.’ 17 Eye fofonye David di vevie tso dzi me be yeatu xɔ na Yehowa, Israel ƒe Mawu la, ƒe ŋkɔ. 18 Ke Yehowa gblɔ na fofonye David be, ‘Èdi vevie tso dzi me be yeatu xɔ na nye ŋkɔ la, eye enyo ŋutɔ be nèdi tso dzi me be yeawɔ esia. 19 Ðeko wò ŋutɔ màtu xɔ la o, ke boŋ vi si woadzi na wò lae atu xɔ na nye ŋkɔ.’ 20 Yehowa wɔ ŋugbe si wòdo la dzi, elabe mexɔ ɖe fofonye David teƒe hebɔbɔ nɔ Israel ƒe fiazikpui la dzi, abe ale si Yehowa do ŋugbee ene. Metu xɔ na Yehowa, Israel ƒe Mawu la, ƒe ŋkɔ, 21 eye mewɔ teƒe na Aɖaka, si me Yehowa ƒe nu, si wòbla kple mía tɔgbuiwo esime wòkplɔ wo tso Egipte-nyigba dzi gbɔnae le la, ɖe afi ma.”
22 Eye Salomo tɔ ɖe Yehowa ƒe vɔsamlekpui la ŋgɔ le Israel ƒe ha blibo la ŋkume, eke eƒe abɔwo me ɖo ɖe dziƒo, 23 eye wògblɔ be: “Oo Yehowa, Israel ƒe Mawu, Mawu aɖeke mele abe wò ene le dziƒo afi mɛ alo anyigba dzi afii o, èwɔna ɖe wò nubabla dzi eye nèvea wò subɔla siwo zɔna le ŋkuwòme kple woƒe dzi blibo la nu. 24 Èwɔ ŋugbe si nèdo na wò subɔla fofonye David la dzi. Ètsɔ wò nu do ŋugbe, eye nèto wò asi dzi na wòva eme egbe sia.
25 Azɔ Oo Yehowa, Israel ƒe Mawu, wɔ ŋugbe si nèdo na wò subɔla fofonye David la dzi, esi nègblɔ be, ‘Ne viwòwo kpɔ woƒe zɔzɔme dzi eye wozɔ le ŋkunyeme abe ale si nèzɔ le ŋkunyemee ene la, ekema wò ƒomea me tɔ siwo abɔbɔ nɔ Israel ƒe fiazikpui dzi la nu matso le ŋkunyeme o.’ 26 Eya ta Oo Israel ƒe Mawu, meɖe kuku, na ŋugbe si nèdo na wò subɔla fofonye David la nava eme. 27 “Ke ɖe Mawu ate ŋu anɔ anyigba dzi nyateƒea?
Kpɔ ɖa! Dziƒowo, ɛ̃, dziƒowo ƒe dziƒo gɔ̃ hã melolo na wò o; ʋuu keke wòahanye xɔ sia, si metu la? 28 Azɔ, Oo Yehowa, nye Mawu, trɔ ɖe wò subɔla ƒe gbedodoɖa ŋu, eye nàwɔ eƒe biabia be nàve ye nu la dzi, ne nàse kokoƒoƒo kple gbe si dom wò subɔla le ɖa le ŋkuwòme egbea. 29 Na wò ŋkuwo nanɔ ʋuʋu ɖe xɔ sia ŋu zã kple keli, ɖe teƒe si ŋu nègblɔ le be, ‘Nye ŋkɔ anɔ afi ma’ la ŋu, ne nàɖo to gbe si wò subɔla atrɔ mo ɖe teƒe sia ado ɖa. 30 Eye ne wò subɔla kple wò dukɔ Israel trɔ mo ɖe teƒe sia do gbe ɖa bia be nàve yewo nu la, nàɖo to wo, eye nàsee le nɔwòƒe le dziƒo; ɛ̃, ne nàsee ahatsɔe ake.
31 “Ne ame aɖe wɔ nu vɔ̃ ɖe ehavi ŋu, eye wobia tso esi be wòaka atam ƒu edzi, eye wòka atam tsɔ bla eɖokui, eye wòva wò vɔsamlekpui la ŋgɔ le aƒe sia me esime atam si wòka la le edzi la, 32 ekema nàsee le dziƒo, eye nàde nu nya la me ahadrɔ̃e na wò subɔlawo, eye nàbu fɔ ame vɔ̃ɖi la be eɖi fɔ, ne nàna nu si wòwɔ la nava eya ŋutɔ ƒe ta dzi, eye nàtso afia na ame dzɔdzɔe la, ne nàɖo eteƒe nɛ ɖe eƒe dzɔdzɔenyenye nu.
33 “Ne wò dukɔ Israel ƒe futɔwo si wo, le esi wole nu vɔ̃ wɔm ɖe ŋuwò atraɖii ta, eye wotrɔ va gbɔwò, eye wokafu wò ŋkɔ, do gbe ɖa bia be nàve yewo nu le aƒe sia me la, 34 ekema nàsee le dziƒo, eye nàtsɔ wò dukɔ Israel ƒe nu vɔ̃ la ake, eye nàkplɔ wo agbɔe va anyigba si nètsɔ na wo tɔgbuiwo la dzi.
35 “Ne dziƒowo nu tu, ale be tsi megale dzadzam o, le esi wole nu vɔ̃ wɔm ɖe ŋuwò atraɖii ta, eye wotrɔ mo ɖe teƒe sia do gbe ɖa hekafu wò ŋkɔ, eye wotrɔ tso woƒe nu vɔ̃wo me le esi nèbɔbɔ wo ɖe anyi ta la, 36 ekema nàsee le dziƒo, eye nàtsɔ wò subɔlawo, wò dukɔ Israel, ƒe nu vɔ̃ ake, elabena àfia mɔ nyui si dzi woato la wo; eye nàna tsi nadza ɖe wò anyigba si nètsɔ na wò dukɔ wòzu woƒe domenyinu la dzi.
37 “Ne dɔ to le anyigba la dzi, dɔvɔ̃ va, nukuwo hlɔ̃ alo dze heteku, ʋetsuviwo alo ʋetsuvi gblẽnuwo do; ne woƒe futɔwo ɖe to ɖe wo le woƒe du aɖe me le anyigba la dzi, alo ne dɔvɔ̃ bubu ɖe sia ɖe ƒomevi alo dɔléle aɖe ɖe fu na wo la, 38 gbe ka kee ame aɖe alo wò dukɔ Israel blibo la ado ɖa o, amenuveve ka kee woabia o, (elabena wo dometɔ ɖe sia ɖe nya vevesese si le dzi me nɛ) ne woke woƒe abɔwo me ɖo ɖe xɔ sia gbɔ la, 39 ekema nàsee le nɔwòƒe le dziƒo, eye nàtsɔ ake, eye nàwɔ edzi; nàɖo eteƒe na ame sia ame ɖe eƒe zɔzɔme nu, elabena ènya eƒe dzi (wò ɖeka koe nya amegbetɔviwo katã ƒe dzi), 40 ne woavɔ̃ wò le ŋkeke siwo katã wole agbe le anyigba si nètsɔ na mía tɔgbuiwo la dzi.
41 “Eye ne amedzro aɖe hã, ame si metso wò dukɔ Israel me o, ke boŋ etso anyigba didi aɖe dzi va le wò ŋkɔ ta, 42 (elabena woase wò ŋkɔ gã la kple wò asi sesẽ kpakple wò abɔ si nèdo ɖa la ŋkɔ), eye wòva hetrɔ mo ɖo ɖe xɔ sia gbɔ do gbe ɖa la, 43 ekema nàsee le nɔwòƒe le dziƒo, eye nàwɔ nu siwo katã amedzroa bia wò la nɛ; ne anyigbadzidukɔwo katã nadze si wò ŋkɔ la, ne woavɔ̃ wò, abe ale si wò dukɔ Israel vɔ̃a wòe ene, ne woadze sii be, wò ŋkɔe woyɔ ɖe xɔ sia si metu la ŋu.
44 “Ne wò dukɔ ho aʋa ɖe woƒe futɔ aɖe ŋu le mɔ si dzi nèdɔ wo ɖo, eye wotrɔ mo ɖo ɖe du si nètia kple xɔ si metu na wò ŋkɔ la ŋu hedo gbe ɖa na wò, Yehowa la, 45 ekema nàse woƒe gbedodoɖa kple woƒe kokoƒoƒo be nàve yewo nu la le dziƒo, eye nàwɔ nu si sɔ la na wo.
46 “Ne wowɔ nu vɔ̃ ɖe ŋuwò (elabena amegbetɔ aɖeke meli si mewɔa nu vɔ̃ o), eye dzi ku wò ɖe wo ŋu, eye nèɖe asi le wo ŋu na futɔwo, eye woɖe aboyo wo yi futɔ la ƒe anyigba dzi, eɖanye didiƒe alo kpuiƒe o; 47 eye wonyɔ le wo ɖokuiwo me le anyigba si dzi woɖe aboyo wo yii la dzi, wotrɔ ɖe ŋuwò eye woɖe kuku be nàve yewo nu le ame siwo ɖe aboyo wo la ƒe anyigba dzi, gblɔ be, ‘Míewɔ nu vɔ̃, míeda vo; eye míewɔ nu tovo,’ 48 eye wotrɔ ɖe ŋuwò kple woƒe dzi blibo kple woƒe luʋɔ blibo le woƒe futɔ siwo ɖe aboyo wo la ƒe anyigba dzi, eye wotrɔ mo do ɖe anyigba si nètsɔ na wo tɔgbuiwo kple du si nètia kpakple xɔ si metu na wò ŋkɔ la ŋu hedo gbe ɖa na wò la, 49 ekema nàse woƒe gbedodoɖa kple woƒe kokoƒoƒo be nàve yewo nu la le nɔwòƒe le dziƒo, eye nàwɔ nu si sɔ la na wo, 50 eye nàtsɔ ake wò dukɔ si wɔ nu vɔ̃ ɖe ŋuwò la, eye nàtsɔ woƒe vo siwo katã woda ɖe ŋuwò la ake. Nàna woƒe nu nawɔ nublanui na ame siwo ɖe aboyo wo, ne woave wo nu 51 (elabena wò dukɔ kple wò domenyinu wonye, ame siwo nèkplɔ tso Egipte, tso galólokpo me).
52 Wò ŋkuwo nanɔ ʋuʋu ɖe wò subɔla ƒe kukuɖeɖe be nàve ye nu kple wò dukɔ Israel ƒe kukuɖeɖe be nàve yewo nu la ŋu, eye nàɖo to wo ɣesiaɣi si woyɔ wò. 53 Elabena Oo Aƒetɔ Dziɖulagã Yehowa, wò ŋutɔe ɖe wo ɖe vovo le anyigbadzidukɔwo katã dome be woanye wò domenyinu, abe ale si nègblɔe to wò subɔla Mose dzi esime nèkplɔ mía tɔgbuiwo tso Egipte gbɔnae ene.”
54 Eye esi Salomo nya do gbe sia ɖa na Yehowa hebia amenuveve sia vɔ ko la, etso ɖe tsitrenu le Yehowa ƒe vɔsamlekpui la ŋgɔ, afi si wòdze klo ɖo heke eƒe abɔwo ɖo ɖe dziƒo. 55 Eye wòtso hekɔ gbe dzi sesĩe yra Israel ƒe ha blibo la katã gblɔ be: 56 “Woakafu Yehowa, ame si na gbɔɖemeƒe eƒe dukɔ Israel, abe ale si wòdo ŋugbee ene. Nya ɖeka pɛ hã medo kpo emevava le ŋugbe nyui siwo katã wòdo to esubɔla Mose dzi la me o. 57 Yehowa mía Mawu la nenɔ kpli mí, abe ale si ko wònɔ kple mía tɔgbuiwo ene. Megaɖe asi le mía ŋu alo agblẽ mí ɖi o.
58 Netrɔ míaƒe dzi ɖe eɖokui ŋu, be míazɔ le eƒe mɔwo katã dzi, eye míalé eƒe sededewo kple eƒe ɖoɖowo kpakple eƒe ʋɔnudrɔ̃ɖoɖo siwo wòtsɔ na mía tɔgbuiwo wònye sedede la me ɖe asi. 59 Eye nye nya siawo, siwo metsɔ ƒo koko na Yehowa be wòave nunye la, nanɔ Yehowa mía Mawu la ŋkume zã kple keli, ne wòadrɔ̃ ʋɔnu dzɔdzɔe na esubɔla kple eƒe dukɔ Israel gbe sia gbe, abe ale si wòhiã ene, 60 ne anyigbadzidukɔwo katã nadze sii be Yehowae nye Mawu vavã la.
Ðeke megali o! 61 Eya ta mina miaƒe dzi naku ɖe Yehowa mía Mawu la ŋu bliboe, ne miazɔ le eƒe ɖoɖowo nu ahalé eƒe sededewo me ɖe asi, abe ale si wòle egbe sia ene.”
62 Eye fia la kple Israel blibo si le eŋu la sa vɔ gã aɖe le Yehowa ŋkume. 63 Salomo tsɔ nyi akpe blaeve vɔ eve kple alẽ akpe alafa ɖeka blaeve sa ŋutifafavɔ na Yehowa; ale fia la kple Israel-viwo katã kɔ Yehowa ƒe xɔ la ŋu.
64 Gbe ma gbe la, fia la kɔ xɔxɔnu si le Yehowa ƒe xɔ la ŋgɔ la titina ŋu, elabena afi mae wòatsɔ numevɔ kple nuɖuvɔ kpakple ŋutifafavɔawo ƒe amiawo asa vɔe le, elabena akɔblivɔsamlekpui si le Yehowa ŋkume la le sue akpa na numevɔsa kple nuɖuvɔsa kpakple ŋutifafavɔsawo ƒe amiawo.
65 Ɣemaɣi la, Salomo kple Israel blibo la ɖu ŋkekenyui la, wonye ha gã aɖe, tso Lebo-Hamat va se ɖe Egipte-tɔʋu la nu, le Yehowa mía Mawu la ŋkume ŋkeke adre eye woagaɖui ŋkeke adre bubu; wo katã le ŋkeke wuiene.
66 Le ŋufɔke la, edo mɔ dukɔ la; eye woyra fia la hedzo yi woƒe aƒewo me kple dzidzɔ kpakple aseyetsotso le nu nyui siwo katã Yehowa wɔ na eƒe subɔla David kple eƒe dukɔ Israel la ta.
9 Esi Salomo wu Yehowa ƒe xɔ la kple fia ƒe xɔ la tutu nu, eye Salomo wɔ nu siwo katã dzroe wòdi be yeawɔ vɔ ko la, 2 Yehowa ɖe eɖokui fia Salomo zi evelia, abe ale si wòɖe eɖokui fiae le Gibeon ene. 3 Yehowa gblɔ nɛ be: “Mese wò gbedodoɖa kple koko si nèƒo be woave ye nu la. Mekɔ xɔ sia si nètu la ŋu hetsɔ nye ŋkɔ ɖo afi ma tegbee, eye nye ŋkuwo kple nye dzi anɔ afi ma ɣeawokatãɣi.
4 Ne èzɔ le ŋkunyeme abe ale si fofowò David zɔ le dzi dzadzɛ kple dzɔdzɔenyenye me ene, eye nèwɔ nu siwo katã ƒe se mede na wò la dzi, eye nèlé nye sewo kple ʋɔnudrɔ̃ɖoɖowo me ɖe asi la, 5 ekema nye hã mali ke wò fiaɖuƒe ƒe fiazikpui ɖe Israel dzi ɖaa, abe ale si medo ŋugbe na fofowò David ene be, ‘Wò ƒomea me tɔ siwo abɔbɔ nɔ Israel ƒe fiazikpui dzi la nu matso o.’ 6 Gake ne wò kple viwòwo mietrɔ le yonyeme, eye mielé nye sedede kple nye ɖoɖo siwo metsɔ ɖo mia ŋkume la me ɖe asi o, eye mieyi ɖasubɔ mawu bubuwo hede ta agu na wo la, 7 ekema nye hã maɖe Israel ɖa le anyigba si metsɔ na wo la dzi, eye matsɔ xɔ sia si ŋu mekɔ na nye ŋkɔ la aƒu gbe le ŋkunyeme, eye Israel azu vlodonu kple alɔmeɖenu le dukɔwo katã dome.
8 Eye xɔ sia azu glikpo. Ame sia ame si ato eŋu ayi la ƒe nu aku wòalia aku agblɔ be, ‘Nu ka tae Yehowa wɔ anyigba sia kple xɔ sia alea?’ 9 Eye woagblɔ be, ‘Esi wogblẽ Yehowa woƒe Mawu, ame si kplɔ wo tɔgbuiwo tso Egipte-nyigba dzi la ɖi, eye woku ɖe mawu bubuwo ŋu, eye wode ta agu na wo hesubɔ wo la tae Yehowa he vɔ̃ siawo katã va wo dzi ɖo.’”
10 Le ƒe blaeve siwo Salomo tsɔ tu xɔ eve siwo nye Yehowa ƒe xɔ kple fia la ƒe xɔ ƒe nuwuwu la, 11 Tiro-fia Hiram na sedertiwo kple sesewutiwo kpakple sika ale si nu Salomo di lae, eye Fia Salomo tsɔ du blaeve na Hiram le Galilea-nyigba dzi.
12 Eye Hiram tso Tiro va be yeakpɔ du siwo Salomo tsɔ nɛ la ɖa, ke womedze eŋu o.
13 Eya ta ebiae be: “Nɔvinye, du ka ƒomeviwoe nye esiawo nètsɔ nam?” Eye wona ŋkɔ wo be Kabul-nyigba va se ɖe egbe sia.
14 Le ɣeyiɣi aɖe megbe la, Hiram ɖo sika talento alafa ɖeka blaeve ɖe fia la.
15 Ke esiae nye dɔ si Fia Salomo zi amewo dzi wowɔ tsɔ tu Yehowa ƒe xɔ la kple eya ŋutɔ ƒe xɔ la, kpakple Kpo la, eye wòɖo gli ɖe Yerusalem, Hazor, Megido kple Gezer ŋu lae nye esi.
16 (Do ŋgɔ la, Egipte-fia Farao ho va xɔ Gezer hetɔ dzoe, eye wòwu Kanaantɔ siwo le dua me.
Eye wòtsɔe do mɔ vianyɔnu si nye Salomo srɔ̃.) 17 Salomo tso Gezer, Anyigbe Bet-Horon, 18 Baalat kple Tamar si le gbedzi le eƒe anyigbaa dzi, 19 kple Salomo ƒe nudzraɖoƒeduwo katã, tasiaɖamduwo kple sɔdolawo ƒe duwo kpakple nu siwo dzro Salomo wòdi be yeatu ɖe Yerusalem kple Lebanon kpakple anyigba blibo si dzi wòɖu la dzi.
20 Ke ame siwo katã kpɔtɔ le Amoritɔwo, Hititɔwo, Perizitɔwo, Hivitɔwo kple Yebusitɔwo dome, siwo menye Israel-viwo o la, 21 ƒe vi siwo kpɔtɔ ɖe anyigbaa dzi, siwo Israel-viwo mete ŋu tsrɔ̃ gbidigbidi o la, Salomo na wowɔ kluvidɔ sesẽ va se ɖe egbe sia.
22 Ke Salomo mewɔ Israel-vi aɖeke kluvii o, elabena woawoe nye eƒe aʋawɔlawo, subɔviwo, amegãwo, asrafomegãwo, kpakple tasiaɖamdolawo kple sɔdolawo ƒe tatɔwo.
23 Dɔdzikpɔla alafa atɔ̃ blaatɔ̃ ye le Salomo ƒe dɔwo nu, eye woawoe le dɔwɔlaawo nu.
24 Ke Farao vinyɔnu la ʋu le David Ƒe Du la me yi eya ŋutɔ ƒe xɔ si Salomo tu nɛ me; emegbe wòtu Kpo la.
25 Salomo saa numevɔwo kple ŋutifafavɔwo le vɔsamlekpui si wòɖi na Yehowa la dzi zi etɔ̃ le ƒe ɖeka me, eye wodoa dzudzɔ le vɔsamlekpui si le Yehowa ŋkume la dzi, eye wòwu xɔ la nu.
26 Fia Salomo kpa tɔdziʋuwo le Ezion-Geber, le Elot xa, ɖe Ƒudzĩ la nu le Edom-nyigba dzi. 27 Eye Hiram ɖo eya ŋutɔ ƒe subɔvi siwo nye ƒudzidɔwɔla bibiwo la ɖe tɔdziʋuawo me be woawɔ dɔ kple Salomo ƒe subɔviwo. 28 Eye woyi Ofir ɖatsɔ sika talento alafa ene blaeve tso afi ma vɛ na Fia Salomo.
10:1-29
10 Esi Seba-fianyɔnu la se Salomo ŋkɔ kple kadodo si le eya kple Yehowa ƒe ŋkɔ dome la, eva be yeadoe kpɔ kple biabia sesẽwo.
2 Eye wòva Yerusalem kple ameha gã aɖe ŋutɔ kple kposɔ, siwo tsɔ balsam-mi kple sika gbogbo aɖe ŋutɔ kpakple kpe xɔasiwo. Eva Salomo gbɔ hegblɔ nya siwo katã le eƒe dzi me la nɛ. 3 Eye Salomo ɖo eƒe nyawo katã ŋu nɛ. Nya aɖeke meli si me fia la mete ŋu ɖe nɛ o.
4 Esi Seba-fianyɔnu la kpɔ Salomo ƒe nunya katã kple xɔ si wòtu, 5 nuɖuɖu si nɔa eƒe kplɔ̃ dzi, eƒe dɔlawo ƒe anyinɔnɔ, ale si eƒe kplɔ̃ŋusubɔlawo subɔnae kple woƒe awuwo, eƒe ahakulawo kple eƒe numevɔ siwo wòsana edziedzi le Yehowa ƒe aƒe la me la, gbɔgblɔ bu ɖee. 6 Eye wògblɔ na fia la be: “Nya siwo mese le nye anyigba dzi le nu siwo nèwɔ kple wò nunya ŋu la nye nyateƒe.
7 Gake nyemexɔ wo dzi se o va se ɖe esime nye ŋutɔ meva kpɔe kple nye ŋkuwo hafi. Ke kpɔ ɖa, womegblɔ woƒe afã gɔ̃ hã nam o!
Èƒo nya si wogblɔ le wò nunya kple wò kesinɔnuwo ŋu mese la ta sãsãsã. 8 Dzidzɔtɔwoe nye wò amewo, eye dzidzɔtɔwoe nye wò subɔvi siwo le tsitre ɖe ŋkuwòme ɖaa hesea wò nunya! 9 Woakafu Yehowa, wò Mawu, ame si ŋu wò nu nyo, eye wòtsɔ wò ɖo Israel ƒe fiazikpui dzi. Esi Yehowa tsɔ lɔlɔ̃ mavɔ lɔ̃ Israel ta la, eya tae wòɖo wò fiae be nàdrɔ̃ ʋɔnu ahatso afia le dzɔdzɔenyenye me.” 10 Eye wòtsɔ sika talento alafa ɖeka blaeve, balsam-mi gbogbo aɖe kple kpe xɔasiwo na fia la.
Womegatsɔ balsam-mi ma tɔgbi vɛ wòsɔ gbɔ de esi Seba-fianyɔnua na Fia Salomo la nu kpɔ o. 11 Hiram ƒe tɔdziʋu siwo tsɔa sika tso Ofir la hã tsɔ papawuti geɖe ŋutɔ kple kpe xɔasiwo tso Ofir vɛ. 12 Eye fia la tsɔ papawutiawo wɔ sɔtiwo na Yehowa ƒe xɔ kple fia ƒe xɔ la, etsɔ wo wɔ saŋkuwo kple kasaŋkuwo hã na hadzilawo. Womegatsɔ papawuti siawo gbegbe vɛ kpɔ o, eye womegakpɔ wo tɔgbi kpɔ va se ɖe egbe sia o. 13 Fia Salomo hã tsɔ nu sia nu si Seba-fianyɔnu la di kple nu siwo katã wòbiae la nɛ, kpe ɖe nu siwo Fia Salomo ŋutɔ nyo dɔme tsɔ nɛ la ŋuti. Emegbe eya kple eŋumewo gbugbɔ yi eƒe anyigba dzi.
14 Sika si vana na Salomo le ƒe ɖeka me la ƒe kpekpeme le talento alafa ade blaade vɔ ade, 15 ke esiwo tso asitsala gãwo gbɔ kple viɖe si wokpɔna tso nudzralawo kple Arabiatɔwo ƒe fiawo katã kpakple nutodziɖula siwo le anyigba la dzi gbɔ ya mele eme o.
16 Eye Fia Salomo tsɔ sika si wotsɔ ga bubu tsakae la wɔ akpoxɔnu gã alafa eve (sika sekel alafa ade ye wotsɔ wɔ akpoxɔnu gã ɖe sia ɖe) 17 eye wòtsɔ sika si wotsɔ ga bubu tsakae la wɔ akpoxɔnu sue alafa etɔ̃ (sika mina etɔ̃ ye wotsɔ wɔ akpoxɔnu sue ɖe sia ɖe). Eye fia la tsɔ wo da ɖe Lebanon Ƒe Avexɔ la me.
18 Azɔ hã, fia la tsɔ nyiɖu wɔ fiazikpui gã aɖe, eye wòfa sika nyuitɔ ɖe eŋu. 19 Atrakpui ade le fiazikpui la ŋu, eye wogba fiazikpui la tame kotoo le emegbe, abɔɖoƒe le fiazikpui la ƒe axawo kple eve, eye wowɔ dzata eve ɖe abɔɖoƒeawo xa. 20 Dzata wuieve le atrakpui adeawo dzi, ɖeka le atrakpui ɖe sia ɖe ƒe axa si kple axa kemɛ.
Womewɔ esia tɔgbi le fiaɖuƒe bubu aɖeke me kpɔ o. 21 Sikae wotsɔ wɔ Fia Salomo ƒe kpluwo katã, eye sika nyuitɔe wotsɔ wɔ agba siwo katã le Lebanon Ƒe Avexɔ la me.
Klosalonu aɖeke menɔ anyi o, elabena le Salomo ƒe ŋkekeawo me la, womebu klosalo ɖe naneke me o. 22 Elabena Tarsis tɔdziʋuwo le fia la si le ƒu dzi kpe ɖe Hiram ƒe tɔdziʋuwo ŋu.
23 Ale Fia Salomo ƒe kesinɔnuwo kple nunya ƒo anyigbadzifia bubuwo katã tɔ ta. 24 Eye anyigbadzitɔwo katã yia Salomo gbɔ be yewoase nunya si Mawu de dzi me nɛ la. 25 Wo dometɔ ɖe sia ɖe tsɔa nunana siwo nye klosalonuwo, sikanuwo, awuwo, aʋawɔnuwo, balsam-mi, sɔwo kple tedzisɔwo vana nɛ ƒe sia ƒe.
26 Eye Salomo ƒo tasiaɖamwo kple sɔ geɖewo nu ƒu; eye tasiaɖam akpe ɖeka alafa ene kple sɔ akpe wuieve nɔ esi, eye wòda wo ɖe tasiaɖamduwo me le teƒe si gogo fia la le Yerusalem.
27 Fia la na klosalo bɔ ɖe Yerusalem abe kpe ene, eye wòna sederti sɔ gbɔ taŋtaŋ abe gboti siwo le Sefela ene.
28 Wokplɔa sɔwo tso Egipte vanɛ na Salomo, eye fia la ƒe asihawo yina ɖaƒlea sɔawo kple ga. 29 Tasiaɖam ɖe sia ɖe si tso Egipte la xɔa klosalo alafa ade, eye sɔ ɖeka xɔa klosalo alafa ɖeka blaatɔ̃; eye fia ƒe asitsalawo dzie Hititɔwo ƒe fiawo katã kple Siria-fiawo hã tona ƒlea wo.
11:1-43
11 Ke Fia Salomo lɔ̃ dutanyɔnu geɖewo hekpe ɖe Farao vinyɔnu la ŋu; eye nyɔnu siawo tso Moab, Amon, Edom, Sidon kple Het. 2 Wotso dukɔ siwo ŋu Yehowa gblɔ le na Israel-viwo be: “Migayi wo dome o, eye woawo hã nagava mia dome o; elabena woava trɔ miaƒe dzi miadze woƒe mawuwo yome” la me.
Ke Salomo ku ɖe wo ŋu, eye wòlɔ̃ wo.
3 Eɖe srɔ̃ alafa adre siwo nye fia srɔ̃wo, eye eƒe ahiãwo le alafa etɔ̃, eye ʋɛʋɛʋɛ la, srɔ̃awo trɔ eƒe dzi.
4 Esime Salomo tsi ku amegã la, srɔ̃awo trɔ eƒe dzi wòdze mawu bubuwo yome, eye eƒe dzi meku ɖe Yehowa eƒe Mawu la ŋu bliboe abe fofoa David ƒe dzi ene o. 5 Salomo dze Sidontɔwo ƒe mawunɔ Astoret kple Amonitɔwo ƒe mawu nyɔŋu Milkom yome. 6 Eye Salomo wɔ nu si nye vɔ̃ le Yehowa ŋkume, eye medze Yehowa yome bliboe abe fofoa David ene o.
7 Ɣemaɣie Salomo tu nuxeƒe na Kemos, si nye Moabtɔwo ƒe mawu nyɔŋu la, ɖe to si dze ŋgɔ Yerusalem la dzi, eye wòtui na Molek, si nye Amonitɔwo ƒe mawu nyɔŋu la hã.
8 Aleae wòwɔ na dutanyɔnu siwo katã wòɖe, siwo doa dzudzɔ hesaa vɔ na woƒe mawuwo la hã. 9 Eye dzi ku Yehowa ɖe Salomo ŋu, elabena eƒe dzi trɔ le Yehowa, Israel ƒe Mawu, ame si ɖe eɖokui fiae zi eve la yome, 10 evɔ wònye ede se nɛ le nu siawo ŋu, be wòagadze mawu bubuwo yome o hafi. Gake mewɔ nu si ƒe se Yehowa de la o.
11 Eye Yehowa gblɔ na Salomo be: “Esi nèwɔ nu sia, eye mèlé nye nubabla kple nye se siwo mede na wò la me ɖe asi o ta la, madu fiaɖuƒe la le asiwò atsɔ na wò dɔlawo dometɔ ɖeka.
12 Ke le fofowò David ta nyemawɔe le wò agbenɔɣi o.
Madui le viwò si, 13 ke nyemele fiaɖuƒe blibo la katã du ge le esi o. Matsɔ to ɖeka ana viwò le nye subɔla David kple Yerusalem si metia la ta.”
14 Eye Yehowa ɖo tsitretsiɖeŋula aɖe ɖe Salomo ŋu, si nye Edomtɔ Hadad, si tso Edomtɔwo ƒe fiaƒome me.
15 Esi David ɖu Edom dzi la, aʋafia Yoab yi be yeaɖi ame tsiaʋawo, eye wòwu ŋutsuwo katã le Edom. 16 (Elabena Yoab kple Israel blibo la katã nɔ afi ma ɣleti ade va se ɖe esime wòwu ŋutsuwo katã le Edom.) 17 Ke Hadad kple Edom ŋutsu siwo nye fofoa ƒe subɔvi aɖewo si yi Egipte; ɣemaɣi la, Hadad nye ɖevi dzaa ko. 18 Wodze mɔ tso Midian va Paran. Eye wokplɔ ŋutsuwo ɖe asi tso Paran va Egipte le Egipte-fia Farao gbɔ, eye wòna aƒee, azɔ hã, ena nuɖuɖui, eye wòna anyigbae.
19 Farao ve Hadad nu ale gbegbe be wòtsɔ eya ŋutɔ srɔ̃a, si nye fiasrɔ̃ Tahpenes nɔvinyɔnu nɛ wòɖe. 20 Emegbe Tahpenes nɔvinyɔnu la dzi Genubat nɛ, eye Tahpenes nyii le Farao ƒe me; eye Genubat nɔ Farao ƒe me le Farao viŋutsuwo dome.
21 Hadad se le Egipte be wotsɔ David mlɔ tɔgbuiawo gbɔ, eye be aʋafia Yoab hã ku. Eya ta Hadad gblɔ na Farao be: “Do mɔm, ne mayi nye ŋutɔ nye anyigba dzi.” 22 Ke Farao biae be: “Nu kae le hiãwòm le gbɔnye hafi nèdi be yeadzo ayi wò ŋutɔ wò anyigba dzi?”
Eɖo eŋu be: “Naneke mehiãm o; gake meɖe kuku do mɔm ko.”
23 Mawu gaɖo tsitretsiɖeŋula bubu ɖe Salomo ŋu, si nye Rezon, Eliyada vi, si si le eƒe aƒetɔ Zoba-fia Hadadezer gbɔ. 24 Eƒo amewo nu ƒu ɖe eɖokui ŋu hezu adzoha aɖe ƒe tatɔ esime David ɖu Zobatɔwo dzi. Mlɔeba la woʋu yi Damasko ɖanɔ afi ma, eye wòzu fia le Damasko.
25 Eye Rezon va zu tsitretsiɖeŋula ɖe Israel ŋu le Salomo ƒe agbemeŋkekewo katã me tsɔ kpe ɖe vɔ̃ si Hadad nɔ Israel wɔm la ŋu, Rezon lé fu Israel vevie esime wònɔ fia ɖum ɖe Siria dzi.
26 Ame bubu hãe nye Yeroboam, Nebat vi, Efrayimtɔ si tso Zereda, eye wònye Salomo ƒe dɔla; dadaa ŋkɔe nye Zerua si nye ahosi aɖe.
Eya hã dze aglã ɖe fia la ŋu. 27 Nu si ta wòdze aglã ɖe fia la ŋue nye esi: Salomo tu Kpo la, eye wòdzra fofoa David Ƒe Du la ƒe gliwo ɖo.
31 Eye wògblɔ na Yeroboam be: “Lɔ akpa ewo na ɖokuiwò, elabena ale Yehowa, Israel ƒe Mawu la, gblɔe nye esi: ‘Kpɔ ɖa, mele fiaɖuƒe la dum le Salomo si, eye matsɔ to ewo ana wò. 32 Ke to ɖeka akpɔtɔ nɛ le nye subɔla David kple Yerusalem, si nye du si metia le Israel-toawo katã dome la ta.
33 Mawɔ esia elabena wogblẽm ɖi, eye wole ta dem agu na Sidontɔwo ƒe mawunɔ Astoret, kple Moabtɔwo ƒe mawu Kemos kpakple Amonitɔwo ƒe mawu Milkom, eye womezɔ le nye mɔwo dzi, be woawɔ nu si le dzɔdzɔe le ŋkunyeme, eye woawɔ nye sewo kple nye ʋɔnudrɔ̃ɖoɖowo dzi abe Salomo fofo David ene o. 34 Ke nyemaxɔ fiaɖuƒe blibo la katã le esi o, maɖoe amegãe le eƒe agbemeŋkekewo katã me, le nye subɔla David si metia la ta, elabena ewɔ nye sededewo kple nye ɖoɖowo dzi.
35 Ke maxɔ fiaɖuɖua le via si, eye matsɔ to ewo sɔŋ ana wò. 36 Matsɔ to ɖeka ana via, ne akaɖi nakpɔtɔ na nye subɔla David ɖaa le ŋkunyeme le Yerusalem, du si metia na ɖokuinye be matsɔ nye ŋkɔ aɖo afi ma la ta.
37 Maɖo wò be nàɖu fia ɖe nu siwo katã dzro wò la dzi, eye àzu fia ɖe Israel dzi.
Matso aƒe si anɔ anyi ɖaa la na wò, abe ale si tututu metsoe na David ene, eye matsɔ Israel ana wò. 39 Mabɔbɔ David ƒe dzidzimeviwo ɖe anyi le woƒe nu vɔ̃ɖi wɔwɔ ta, ke manye tegbetegbee o.’”
40 Ke Salomo di be yeawu Yeroboam. Eya ta Yeroboam si yi Egipte-fia Sisak gbɔ le Egipte, eye wònɔ Egipte va se ɖe esime Salomo ku.
41 Salomo ƒe ŋutinya susɔeawo, nu siwo katã wòwɔ hekpe ɖe eƒe nunya ŋu la, woŋlɔ wo ɖe Salomo ƒe ŋutinyagbalẽ me.
42 Eye ŋkeke siwo Salomo ɖu fia le Yerusalem ɖe Israel blibo la dzi la le ƒe blaene.
43 Eye wotsɔ Salomo mlɔ tɔgbuiawo gbɔ, woɖii ɖe fofoa David Ƒe Du la me; eye via Rehabeam zu fia ɖe eteƒe.
12:1-33
12 Rehabeam yi Sekem, elabena Israel blibo la va Sekem be yewoaɖoe fiae.
2 Esi Yeroboam, Nebat vi see (eganɔ Egipte elabena esi le Fia Salomo nu ɖanɔ Egipte) la, 3 wodɔ ame woɖakplɔe gbɔe. Emegbe Yeroboam kple Israel ƒe ha blibo la va Rehabeam gbɔ eye wogblɔ nɛ be: 4 “Fofowò na míaƒe kɔkuti la kpe. Gake ne èna fofowò ƒe dɔ sesẽ kple kɔkuti kpekpe si wòɖo mía dzi la dzi ɖe kpɔtɔ la, ekema míasubɔ wò.” 5 Eye wòɖo eŋu na wo be: “Miyi miatrɔ ava gbɔnye le ŋkeke etɔ̃ megbe.” Ale dukɔ la dzo.
6 Eye Fia Rehabeam de adaŋu kple ame tsitsi siwo nɔ fofoa Salomo ŋu le eƒe agbenɔɣi, gblɔ be: “Aɖaŋu kae miaɖo be matsɔ aɖo nya ŋu na dukɔ sia?” 7 Woɖo eŋu nɛ be: “Ne èzu dukɔ sia ƒe dɔla egbea, eye nèwɔ nu si wobia wò la dzi na wo, eye nèna ŋuɖoɖo nyui aɖe wo la, ekema woasubɔ wò ɖaa.” 8 Ke egbe aɖaŋu si ame tsitsiawo ɖo nɛ la, eye wòyi ɖade adaŋu kple ɖekakpui siwo nye ehati, siwo nɔa eŋu. 9 Eye wòbia wo be: “Aɖaŋu kae miaɖo be míatsɔ aɖo nya ŋu na dukɔ sia si gblɔ nam be: ‘Na kɔkuti si fofowò tsɔ ɖo mía dzi la nanɔ wodzoe na mí’?” 10 Ðekakpui siwo nye ehatiwo la gblɔ nɛ be: “Ale nàgblɔ na dukɔ sia si gblɔ na wò be, ‘Fofowò na míaƒe kɔkuti la kpe, ke wò la, na wòanɔ wodzoe na mí’ lae nye esi: ‘Nye asibidɛ kɔtoetɔ atri wu fofonye ƒe ali.
11 Fofonye tsɔ kɔkuti kpekpe ɖo mia dzi, ke nye la, mana miaƒe kɔkuti la nakpe ɖe edzi. Fofonye tsɔ atam ƒo mi, ke nye la, matsɔ atam si ŋu nu tɔamewo le la aƒo mi.’”
12 Eye Yeroboam kple dukɔ blibo la va Rehabeam gbɔ le ŋkeke etɔ̃a gbe, abe ale si fia la gblɔ ene be: “Mitrɔ va gbɔnye le ŋkeke etɔ̃a gbe.” 13 Eye fia la ɖo nya ŋu na dukɔ la kple adã, eye wògbe aɖaŋu si ame tsitsiawo ɖo la. 14 Eye wògblɔ na wo le ɖekakpuiawo ƒe aɖaŋuɖoɖo nu be: “Fofonye na miaƒe kɔkuti kpe, ke nye la, mana miaƒe kɔkuti la nakpe ɖe edzi.
Fofonye tsɔ atam ƒo mi, ke nye la, matsɔ atam si ŋu nu tɔamewo le la aƒo mi.” 15 Ale fia la meɖo to dukɔ la o, elabena Yehowa gbɔe wòtso be nyawo trɔ alea, ne Yehowa ƒe nya si wògblɔ to Ahiya, Silotɔ la dzi na Yeroboam, Nebat vi la nava eme.
18 Emegbe Fia Rehabeam dɔ Adoram, si le dzizizidɔwɔlawo nu la ɖa, ke Israel blibo la ƒu kpee wòku.
Ale Fia Rehabeam ge ɖe eƒe tasiaɖam me si yi Yerusalem. 19 Eye Israel-viwo dze aglã ɖe David ƒe aƒe la ŋu va se ɖe egbe sia.
20 Esi Israel blibo la nya se be Yeroboam trɔ gbɔ ko la, enumake wodɔ ame woyi ɖayɔe va ha la gbɔ, eye woɖoe fia ɖe Israel blibo la nu. Ame aɖeke medze David ƒe aƒe la yome o, negbe Yuda-to la ɖeɖe ko.
21 Esi Rehabeam va ɖo Yerusalem la, enumake eƒo Yuda ƒe aƒe blibo la katã kple Benyamin-to la nu ƒu, wole aʋawɔla bibi akpe alafa ɖeka blaenyi, be woawɔ aʋa kple Israel ƒe aƒe la, ne woagbugbɔ fiaɖuƒe la ana Salomo vi Rehabeam.
22 Eye Mawu vavã la ƒe gbe va na Mawu vavã la ƒe ame Semaya be: 23 “Gblɔ na Rehabeam, Salomo vi, si nye Yuda-fia kple Yuda ƒe aƒe blibo la katã kple Benyamin kpakple dukɔ la me tɔ susɔeawo be, 24 ‘Ale Yehowa gblɔe nye esi: “Migaho yi ɖawɔ aʋa kple mia nɔvi Israel-viwo o.
Mia dometɔ ɖe sia ɖe negbugbɔ yi aƒe me, elabena gbɔnye wòtso be nu sia dzɔ.”’”
Eya ta wowɔ ɖe Yehowa ƒe nya la dzi, eye wogbugbɔ yi woƒe aƒewo me abe ale si Yehowa gblɔ na wo ene. 25 Eye Yeroboam gbugbɔ Sekem du la tso le Efrayim tonuto la me henɔ eme.
26 Eye Yeroboam gblɔ le eƒe dzi me be: “Azɔ fiaɖuƒe la atrɔ ayi David ƒe me. 27 Ne dukɔ sia kpɔtɔ le Yerusalem yim be woaɖasa vɔ le Yehowa ƒe me la, ekema dukɔ sia ƒe dzi ava trɔ ɖe woƒe aƒetɔ Yuda-fia Rehabeam ŋu. Woawum ahatrɔ ayi Yuda-fia Rehabeam gbɔ.” 28 Eya ta fia la de adaŋu hewɔ sikanyivi eve, eye wògblɔ na dukɔ la be: “Yerusalem yiyi sesẽ na mi akpa. Oo Israel, wò Mawu si kplɔ wò tso Egipte-nyigba dzie nye esi.” 29 Etsɔ sikanyivia ɖeka ɖo Betel, eye wòtsɔ evelia ɖo Dan.
30 Eye nu sia kplɔ wo de nu vɔ̃ me, eye dukɔ la yia keke Dan ke ɖadea ta agu. 31 Etu tadeaguƒewo ɖe nuxeƒewo, eye wòtsɔ ame siwo menye Lewi viwo o la ɖo nunɔlawoe. 32 Eye Yeroboam ɖo ŋkekenyui anyi ɖe ɣleti enyilia ƒe ŋkeke wuiatɔ̃lia dzi, abe ale si woɖua ŋkekenyui le Yuda ene.
Esa vɔ le vɔsamlekpui si wòɖi ɖe Betel la dzi na nyivi siwo wòwɔ, eye wòɖo nuxeƒe si wòwɔ la ƒe nunɔlawo be woasubɔ le Betel.
33 Eye wòsa vɔ le vɔsamlekpui si wòɖi ɖe Betel la dzi le ɣleti enyilia ƒe ŋkeke wuiatɔ̃lia dzi, le ɣleti si eya ŋutɔ tia la me; eɖo ŋkekenyui na Israel-viwo, eye wòsa vɔ le vɔsamlekpui la dzi, be yeado dzudzɔ.
13:1-34
Ale Yehowa gblɔe nye esi: ‘Kpɔ ɖa! Wole ŋutsuvi aɖe dzi ge le David ƒe aƒe la me, si ŋkɔ anye Yosiya! Atsɔ nuxeƒe ƒe nunɔla siwo le dzudzɔ dom ɖe dziwò la asa vɔ ɖe dziwò, eye wòatɔ dzo ameƒuwo ɖe dziwò.’” 3 Eye wòwɔ dzesi gbe ma gbe gblɔ be: “Dzesi si Yehowa gblɔe nye esi: Kpɔ ɖa! Vɔsamlekpui la afe, eye dzofi siwo le edzi la akaka ɖi.” 4 Esi fia la nya se Mawu vavã la ƒe ame la ƒe nya si wòdo ɣli gblɔ ɖe vɔsamlekpuia ŋu le Betel ko la, Yeroboam do asi ɖa tso vɔsamlekpuia dzi gblɔ be: “Milée!” Enumake eƒe asi si wòdo ɖe egbɔ la dze ti, eye megate ŋu hee ɖe eɖokui ŋu o. 5 Vɔsamlekpui la fe, eye dzofi kaka tso vɔsamlekpui la dzi, le Mawu vavã la ƒe ame la ƒe dzesi si wògblɔ le Yehowa ƒe nya nu la nu.
6 Azɔ fia la gblɔ na Mawu vavã la ƒe ame la be: “Meɖe kuku, ƒo koko na Yehowa wò Mawu be wòave nunye, eye nàdo gbe ɖa ɖe tanye, ne nye asi la nagaɖɔ ɖo nam.” Eye Mawu vavã ƒe ame la ƒo koko na Yehowa be wòave enu, ale fia la ƒe asi la gaɖɔ ɖo abe tsã ene.
7 Azɔ fia la gblɔ na Mawu vavã ƒe ame la be: “Va míyi aƒe me, ne nàɖu nu, ne madi nane ana wò.” 8 Ke Mawu vavã ƒe ame la gblɔ na fia la be: “Ne ètsɔ wò aƒe la ƒe afã nam hã la, nyemayi kpli wò o, eye nyemaɖu abolo alo ano tsi le teƒe sia o. 9 Elabena ale wòde se nam le Yehowa ƒe nya nue nye esi: ‘Mègaɖu abolo o, mègano tsi o, eye mègagbugbɔ to mɔ si nèto va la o.’” 10 Ale wòto mɔ bubu dzo, eye megbugbɔ to mɔ si wòto va Betel la o.
11 Ke nyagblɔɖila tsitsi aɖe le Betel, eye viaŋutsuwo va gblɔ nu siwo katã Mawu vavã ƒe ame la wɔ gbe ma gbe le Betel, kple nya siwo wògblɔ na fia la na wo fofo. Esi wogblɔ nu si dzɔ na wo fofo la, 12 wo fofo bia wo be: “Mɔ kae wòto?” Eye viaŋutsuawo fia mɔ si Mawu vavã la ƒe ame si tso Yuda va la to lae. 13 Azɔ egblɔ na viawo be: “Mibla akpa na tedzi nam.” Ale wobla akpa na tedzi la nɛ, eye wòde edzi. 14 Edze Mawu vavã ƒe ame la yome, eye wòva ke ɖe eŋu wòbɔbɔ nɔ anyi ɖe ati gã aɖe te. Eye wòbiae be: “Wòe nye Mawu vavã la ƒe ame si tso Yuda laa?”
Eɖo eŋu be: “Nyee.” 15 Eye wògblɔ nɛ be: “Va míyi aƒe me, ne nàɖu nu.” 16 Ke egblɔ be: “Nyemate ŋu agbugbɔ ayi kpli wò alo awɔ ɖe wò amekpekpea dzi o, eye nyemate ŋu aɖu nu kpli wò alo ano tsi le teƒe sia o. 17 Elabena wogblɔ nam le Yehowa ƒe nya nu be: ‘Mègaɖu abolo alo ano tsi le afi ma o. Eye mègagbugbɔ to mɔ si nèto yi la o.’” 18 Eye wògblɔ nɛ be: “Nye hã nyagblɔɖila menye abe wò ke ene, eye mawudɔla aɖe ƒo nu kplim le Yehowa ƒe nya nu gblɔ be, ‘Yi ɖagbugbɔe, ne wò kplii miayi aƒewò me, ne wòaɖu abolo ahano tsi.’” (Ðe wòblee.) 19 Ale wògbugbɔ kplii, ne wòaɖu abolo ahano tsi le eƒe me.
20 Esime wole kplɔ̃ ŋu la, Yehowa ƒe gbe va na nyagblɔɖila si trɔe gbɔe la, 21 eye wòdo ɣli gblɔ na Mawu vavã ƒe ame si tso Yuda la be, “Ale Yehowa gblɔe nye esi: ‘Esi nègbe Yehowa ƒe sedede la dzi wɔwɔ, eye mèlé se si Yehowa wò Mawu de na wò la me ɖe asi o, 22 ke boŋ nètrɔ, eye nèɖu abolo heno tsi le teƒe si ŋu wògblɔ le na wò be, “Mègaɖu abolo alo ano tsi o” ta la, wò kukua made tɔgbuiwòwo ƒe yɔdo me o.’” 23 Esi Mawu vavã ƒe ame la ɖu abolo eye wòno nu vɔ la, nyagblɔɖila tsitsi la bla akpa na tedzi la na nyagblɔɖila si wòtrɔ gbɔe la. 24 Eye wòdze mɔ, gake dzata aɖe va do goe le mɔa dzi hewui.
Eye eƒe kukua tsi mɔa dzi, eye tedzi la tɔ ɖe egbɔ; dzata la hã tɔ ɖe ame kukua gbɔ. 25 Ame siwo va le yiyim la, kpɔ be ame ku ɖe mɔa dzi, eye dzata tɔ ɖe ame kukua gbɔ.
Eye wova gblɔ eŋu nya le du si me nyagblɔɖila tsitsia le la me. 26 Esi nyagblɔɖila si trɔe gbɔe tso mɔa dzi la see la, enumake egblɔ be: “Mawu vavã ƒe ame si gbe Yehowa ƒe se dzi wɔwɔ lae; Yehowa tsɔe de asi na dzata wòvuvui hewui, le Yehowa ƒe nya si wògblɔ nɛ la nu.” 27 Eye wògblɔ na viaŋutsuawo be: “Mibla akpa na tedzi la nam.”
Ale wobla akpa nɛ. 28 Eye wòdze mɔ yi heva ke ɖe ame kukua ŋu le mɔa dzi, eye tedzi la kple dzata la tɔ ɖe ame kukua gbɔ. Dzata la meɖu ame kuku la o, eye mevuvu tedzi la hã o.
29 Eye nyagblɔɖila la kɔ Mawu vavã ƒe ame la ƒe kukua ɖo tedzi la dzi, eye wòkɔe gbɔ va eya ŋutɔ ƒe du me, be wòafae, eye wòaɖii. 30 Etsɔ ame kuku la mlɔ eya ŋutɔ ƒe yɔdo me; eye wòfae vevie be: “Ao, nɔvinye!” 31 Eye esi wòɖii vɔ la, egblɔ na viaŋutsuawo be: “Ne meku la, miɖim ɖe afi si woɖi Mawu vavã ƒe ame la ɖo. Eye mitsɔ nye ƒuwo da ɖe eƒe ƒuwo xa.
32 Elabena nya si wògblɔ le Yehowa ƒe nya nu ɖe vɔsamlekpui si le Betel kple tadeaguƒe siwo wotu ɖe nuxeƒe siwo katã le Samaria duwo me ŋu la, ava eme.” 33 Le nu sia megbe gɔ̃ hã la, Yeroboam metrɔ tso eƒe mɔ vɔ̃ la dzi o, ke boŋ egaɖoa ame sia ame ƒomevi nuxeƒewo ƒe nunɔlawoe.
Ame sia ame si lɔ̃ la, eɖonɛ hegblɔna be: “Nezu nuxeƒeawo ƒe nunɔlawo dometɔ ɖeka.” 34 Yeroboam ƒe aƒe la ƒe nu vɔ̃ sia na wotsrɔ̃ wo ɖa gbidigbidi le anyigba la dzi.
14 Ɣemaɣi la, Yeroboam vi Abiya dze dɔ. 2 Eya ta Yeroboam gblɔ na srɔ̃a be: “Meɖe kuku, tso nàtrɔ wò dzedzeme, ne woaganya be Yeroboam srɔ̃ nènye o, eye nàyi Silo. Kpɔ ɖa! Afi mae nyagblɔɖila Ahiya le.
Eyae gblɔ nam be mazu fia ɖe dukɔ sia dzi. 3 Tsɔ abolo ewo kple akpɔnɔ kpakple anyitsigoe ɖeka ɖe asi, ne nàyi egbɔ. Agblɔ nu si ava dzɔ ɖe ɖevia dzi la na wò.” 4 Yeroboam srɔ̃ wɔe nenema. Eye wòtso heyi Silo, eye wòva Ahiya ƒe me.
Ke Ahiya megale nu kpɔm o, elabena eƒe ŋkuwo tsi le esi wòku amegã ta. 5 Gake Yehowa gblɔ na Ahiya be: “Kpɔ ɖa, Yeroboam srɔ̃ gbɔna gbɔwò be yeabia nya wò tso via ŋu, elabena edze dɔ. Magblɔ nu si nàgblɔ nɛ la na wò. Ne eva la, awɔ eɖokui ame tutɔe.”
Ke mèle abe nye subɔla David, ame si wɔ nye sededewo dzi, eye wòdze yonyeme kple eƒe dzi blibo hewɔ nu dzɔdzɔe sɔŋ le ŋkunyeme la ene o. 9 Ke boŋ èwɔ nu vɔ̃ɖi wu ame siwo katã do ŋgɔ na wò, eye nèwɔ mawu bubu na ɖokuiwò eye nètsɔ ga wɔ legbawo be nàtsɔ ado dziku nam, eye nètrɔ megbe dem. 10 Eya ta kpɔ ɖa, mehe vɔ̃ gbɔna Yeroboam ƒe aƒe la dzi, eye matsrɔ̃ Yeroboam ƒe ŋutsuwo katã, matsrɔ̃ ame siwo nye wɔnamanɔŋutɔwo kple ame beliwo gɔ̃ hã ɖa le Israel, eye makplɔ Yeroboam ƒe aƒe la ƒiaƒiaƒia, abe ale si wokplɔa mĩ ɖa keŋkeŋ ene. 11 Yeroboam ƒe ame si aku ɖe du me la, avuwo aɖui; eye eƒe ame si aku ɖe gbe me la, dziƒoxewo aɖui, elabena Yehowae gblɔe.”’ 12 “Tso nàyi aƒewò me.
Ne wò afɔ nya ɖo dua me ko la, ɖevi la aku. 13 Eye Israel blibo la afae ahaɖii, elabena eya koe nye Yeroboam ƒe ame si woaɖi ɖe yɔdo me; elabena eya ɖeɖe ko ŋue Yehowa, Israel ƒe Mawu la kpɔ nu nyui aɖe le le Yeroboam ƒe me.
14 Yehowa aɖo fia na eɖokui ɖe Israel nu, ame si atsrɔ̃ Yeroboam ƒe aƒe la ɖa tso ŋkeke ma dzi, ɛ̃, tso fifi kura gɔ̃ hã.
15 Yehowa asi Israel, abe aɖa si ya ʋuʋuna le tɔ me ene, eye wòaho Israel ɖa le anyigba nyui sia si wòtsɔ na wo tɔgbuiwo la dzi, eye wòaka wo ahlẽ ɖe Tɔsisi la godo, elabena wowɔ Aserawo tsɔ do dziku na Yehowa. 16 Eye wòagbe nu le Israel gbɔ le Yeroboam ƒe nu vɔ̃ siwo wòwɔ eye wòna Israel wɔ nu vɔ̃ ta.”
17 Ale Yeroboam srɔ̃ tso dze mɔ va Tirza. Esi wòɖo aƒea ƒe kpui nu ko la, ɖevi la ku.
18 Eye woɖii, eye Israel blibo la katã fae, le Yehowa ƒe nya si wògblɔ to eƒe subɔla nyagblɔɖila Ahiya dzi la nu.
19 Ke Yeroboam ƒe ŋutinya susɔeawo, ale si wòwɔ aʋa kple ale si wòɖu fiae la, kpɔ ɖa, woŋlɔ wo ɖe Israel-fiawo ƒe ŋutinyagbalẽ me.
20 Ɣeyiɣi si Yeroboam ɖu fia la le ƒe blaeve vɔ eve; emegbe wotsɔe mlɔ tɔgbuiawo gbɔ; eye via Nadab zu fia ɖe eteƒe.
21 Ke Rehabeam, Salomo vi zu fia le Yuda. Rehabeam xɔ ƒe blaene vɔ ɖekɛ esime wòzu fia, eye wòɖu fia ƒe wuiadre le Yerusalem, si nye du si Yehowa tia le Israel-toawo katã me be yeatsɔ yeƒe ŋkɔ aɖo afi ma. Rehabeam dada ŋkɔe nye Naama, eye wònye Amoni-nyɔnu.
22 Eye Yuda wɔ nu si nye vɔ̃ le Yehowa ŋkume, eye wotsɔ woƒe nu vɔ̃ siwo wowɔ la do dziku nɛ wu wo tɔgbuiwo. 23 Woawo hã wɔ nuxeƒewo, trɔ̃sɔtiwo kple Aserawo ɖe togbɛ kɔkɔwo katã dzi kple ati dama ɖe sia ɖe te.
24 Ŋutsu siwo gbɔ ŋutsuwo dɔna le gbedoxɔ me gɔ̃ hã le anyigba la dzi. Wowɔ nu ɖe dukɔ siwo Yehowa nya le Israel-viwo ŋgɔ la ƒe ŋunyɔnuwo katã nu.
25 Le Fia Rehabeam ƒe fiaɖuɖu ƒe ƒe atɔ̃lia me la, Egipte-fia Sisak ho ɖe Yerusalem ŋu. 26 Eye wòlɔ Yehowa ƒe aƒe la me kesinɔnuwo kple fia la ƒe aƒe me kesinɔnuwo dzoe. Elɔ nu sia nu dzoe hekpe ɖe sikakpoxɔnu siwo katã Salomo wɔ la ŋu.
27 Eya ta Fia Rehabeam wɔ akɔblikpoxɔnuwo ɖe wo teƒe, eye wòtsɔ wo de dzɔlawo ƒe tatɔ si dzɔa fia ƒe agbo nu ƒe dzikpɔkpɔ te. 28 Ɣesiaɣi si fia la yi Yehowa ƒe aƒe la me la, dzɔlawo tsɔa wo, eye wogbugbɔa wo va dana ɖe dzɔlawo ƒe xɔ la me.
29 Ke Rehabeam ŋutinya susɔeawo kple nu siwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me.
30 Aʋa nɔ Rehabeam kple Yeroboam dome ɣeawokatãɣi.
31 Eye wotsɔ Rehabeam mlɔ tɔgbuiawo gbɔ, woɖii ɖe tɔgbuiawo gbɔ le David Ƒe Du la me. Dadaa ŋkɔe nye Naama, Amoni-nyɔnu.
15:1-34
15 Le Fia Yeroboam, Nebat vi, ƒe ƒe wuienyilia me la, Abiyam zu fia ɖe Yuda dzi. 2 Eɖu fia le Yerusalem ƒe etɔ̃. Dadaa ŋkɔe nye Maaka, eye wònye Abisalom tɔgbuiyɔvi.
3 Ewɔ nu vɔ̃ siwo katã fofoa wɔ do ŋgɔ nɛ la ke, eye eƒe dzi meku ɖe Yehowa eƒe Mawu la ŋu bliboe, abe ale si tɔgbuia David ƒe dzi ku ɖe eŋu ene o.
4 Ke le David ta Yehowa eƒe Mawu na akaɖii le Yerusalem, esi wòɖo via ɖe eyome, be wòalé Yerusalem ɖe te. 5 Elabena David wɔ nu si le dzɔdzɔe le Yehowa ŋkume, eye mete ɖa le nu siwo ƒe se Mawu de nɛ le eƒe agbemeŋkekewo katã me la dometɔ aɖeke ŋu o, negbe le Hititɔ Uriya ƒe nya la me ko.
6 Eye aʋa nɔ Rehabeam kple Yeroboam dome le eƒe agbemeŋkekewo katã me.
7 Ke Abiyam ŋutinya susɔeawo kple nu siwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me.
Aʋa nɔ Abiyam kple Yeroboam hã dome.
8 Eye wotsɔ Abiyam mlɔ tɔgbuiawo gbɔ, woɖii ɖe David Ƒe Du la me; eye via Asa zu fia ɖe eteƒe.
9 Le Israel-fia Yeroboam ƒe ƒe blaevelia me la, Asa zu fia le Yuda. 10 Eɖu fia ƒe blaene vɔ ɖekɛ le Yerusalem. Mamaa ŋkɔe nye Maaka, Abisalom tɔgbuiyɔvi.
11 Asa wɔ nu si le dzɔdzɔe le Yehowa ŋkume, abe tɔgbuia David ene. 12 Enya ŋutsu siwo gbɔ ŋutsuwo dɔna le gbedoxɔ me ɖa le anyigba la dzi, eye wòɖe legba nyɔŋu siwo katã tɔgbuiawo wɔ la ɖa. 13 Eɖe mamaa Maaka gɔ̃ hã ɖa be wòaganye nyɔnufia azɔ o, elabena ewɔ legba nyɔŋu aɖe na Asera subɔsubɔ.
Asa mu eƒe legba nyɔŋu la ƒu anyi hetɔ dzoe le Kidron-tɔʋu la me. 14 Ke womeɖe nuxeƒeawo ɖa o.
15 Eye wòtsɔ nu siwo ŋu fofoa kɔ kple nu siwo ŋu eya ŋutɔ kɔ, siwo nye klosalo kple sika kpakple ŋudɔwɔnuawo va Yehowa ƒe aƒe la me.
16 Aʋa nɔ Asa kple Israel-fia Baasa dome le woƒe agbemeŋkekewo katã me. 17 Eye Israel-fia Baasa ho ɖe Yuda ŋu, eye wòkeke Rama ɖe nu ne wòaxe mɔ be ame aɖeke nagado alo ava Yuda-fia Asa gbɔ o.
Mele nunana si nye klosalo kple sika sia ɖom ɖe wò. Va gblẽ nu, si nèbla kple Israel-fia Baasa la me, ne wòaho adzo le gbɔnye.” 20 Eya ta Ben-Hadad ɖo to Fia Asa, eye wòdɔ eƒe aʋakɔwo ƒe tatɔwo ɖe Israel duwo ŋu, eye woyi ɖasi Iyon, Dan, Abel-Bet-Maaka kple Kineret blibo la katã hekpe ɖe Naftali-nyigba blibo la ŋu. 21 Esi Baasa see la, enumake edzudzɔ Rama tsotso, eye wòyi ɖanɔ Tirza. 22 Ke Fia Asa yɔ Yuda blibo la katã ƒo ƒu​ ame aɖeke meto le eme o​ eye woyi ɖafɔ kpe kple ati siwo Baasa tsɔ nɔ Rama tsomee la; eye Fia Asa tsɔ wo tso Geba du si le Benyamin kple Mizpa.
23 Asa ŋutinya susɔeawo katã kple eƒe kalẽwɔwɔwo katã, nu siwo katã wòwɔ kple du siwo wòtso la, woŋlɔ wo ɖe Yuda-fiawo ƒe ŋutinyagbalẽ me.
Ke le eƒe amegãkuɣi la, afɔdɔléle aɖe va ɖe fu nɛ.
24 Eye wotsɔ Asa mlɔ tɔgbuiawo gbɔ, woɖii ɖe tɔgbuiawo gbɔ le tɔgbuia David Ƒe Du la me; eye via Yehosafat zu fia ɖe eteƒe.
25 Ke Yeroboam vi Nadab zu fia ɖe Israel dzi le Yuda-fia Asa ƒe ƒe evelia me; eye wòɖu Israel dzi ƒe eve. 26 Ewɔ nu si nye vɔ̃ le Yehowa ŋkume, eye wòto fofoa ƒe ʋe me hezɔ le nu vɔ̃ si wòtsɔ he Israel de nu vɔ̃ me la nu.
27 Eye Baasa, Ahiya vi, ame si tso Isakar ƒe aƒe la me, ɖo nugbe ɖe eŋu, eye Baasa wui le Filistitɔwo ƒe du Gibeton me esime Nadab kple Israel blibo la ɖe to ɖe Gibeton. 28 Ale Baasa wui le Yuda-fia Asa ƒe ƒe etɔ̃lia me, eye wòzu fia ɖe eteƒe. 29 Esi wòzu fia ko la, etsrɔ̃ Yeroboam ƒe aƒe blibo la.
Mena ame aɖeke si me agbegbɔgbɔ le la kpɔtɔ ɖi na Yeroboam o; etsrɔ̃ wo katã gbidigbidi, le Yehowa ƒe nya si wògblɔ to eƒe subɔla Ahiya, Silotɔ la, dzi nu. 30 Esia dzɔ le Yeroboam ƒe nu vɔ̃ siwo wòwɔ tsɔ he Israel de nu vɔ̃ me ta, elabena edo dziku na Yehowa, Israel ƒe Mawu la vevie.
31 Ke Nadab ŋutinya susɔeawo kple nu siwo katã wòwɔ la, woŋlɔ wo ɖe Israel-fiawo ƒe ŋutinyagbalẽ me.
32 Eye aʋa nɔ Asa kple Israel-fia Baasa dome ɣeawokatãɣi.
33 Le Yuda-fia Asa ƒe ƒe etɔ̃lia me la, Baasa, Ahiya vi, zu fia ɖe Israel blibo la dzi le Tirza ƒe blaeve vɔ ene. 34 Gake ewɔ nu si nye vɔ̃ le Yehowa ŋkume, eye wòto Yeroboam ƒe ʋe me hezɔ le eƒe nu vɔ̃ si wòtsɔ he Israel de nu vɔ̃ me la nu.
16:1-34
16 Eye Yehowa ƒe gbe va na Yehu, Hanani vi ɖe Baasa ŋu be: 2 “Mekɔ wò ɖe dzi tso ke me hetsɔ wò ɖo kplɔla ɖe nye dukɔ Israel nu, ke nèto Yeroboam ƒe ʋe me, eye nèna nye dukɔ Israel wɔ nu vɔ̃, ale be wotsɔ woƒe nu vɔ̃wo do dziku nam. 3 Eya ta makplɔ Baasa kple eƒe aƒe la ɖa ƒiaƒiaƒia, eye mawɔ eƒe aƒe la abe Yeroboam, Nebat vi ƒe aƒe ene. 4 Baasa ƒe ame si aku ɖe du me la, avuwo aɖui; eye eƒe ame si aku ɖe gbe me la, dziƒoxewo aɖui.”
5 Ke Baasa ŋutinya susɔeawo, nu siwo wòwɔ kpakple eƒe kalẽwɔwɔwo la, woŋlɔ wo ɖe Israel-fiawo ƒe ŋutinyagbalẽ me.
6 Eye wotsɔ Baasa mlɔ tɔgbuiawo gbɔ, woɖii ɖe Tirza; eye via Ela zu fia ɖe eteƒe.
7 Nyagblɔɖila Yehu, Hanani vi, dzi kee Yehowa ƒe nya to va ɖe Baasa kple eƒe aƒe la ŋu, le nu vɔ̃ɖi siwo katã wòwɔ le Yehowa ŋkume, esi wòtsɔ eƒe asinudɔwɔwɔ do dziku nɛ, ne eƒe aƒe nazu abe Yeroboam ƒe aƒe la ene, kple esi wòwu Nadab ta.
8 Le Yuda-fia Asa ƒe ƒe blaeve vɔ adelia me la, Ela, Baasa vi, ɖu fia ɖe Israel dzi ƒe eve le Tirza.
9 Eƒe dɔla Zimri, ame si nye tasiaɖamwo ƒe afã ƒe amegã, ɖo nugbe ɖe eŋu, esime wòle Tirza heno aha mu le Arza si nye aƒedzikpɔla le Tirza la ƒe aƒe me. 10 Eye Zimri va da nui ƒu anyi hewui le Yuda-fia Asa ƒe ƒe blaeve vɔ adrelia me, eye wòzu fia ɖe eteƒe. 11 Esi wòzu fia hebɔbɔ nɔ eƒe fiazikpui dzi teti ko la, etsrɔ̃ Baasa ƒe aƒe blibo la katã.
Mekpɔtɔ ŋutsu, eɖanye eƒe ƒometɔ loo alo exɔlɔ̃wo o dometɔ aɖeke ɖi o. 12 Ale Zimri tsrɔ̃ Baasa ƒe aƒe blibo la ɖikaa, le Yehowa ƒe nya si wògblɔ ɖe Baasa ŋu to nyagblɔɖila Yehu dzi la nu. 13 Esia dzɔ le Baasa kple via Ela ƒe nu vɔ̃ siwo katã wowɔ, kple nu vɔ̃ siwo wona Israel wɔ, be wotsɔ woƒe legba maɖinuwo do dziku na Yehowa, Israel ƒe Mawu la ta.
14 Ke Ela ŋutinya susɔeawo kple nu siwo katã wòwɔ la, woŋlɔ wo ɖe Israel-fiawo ƒe ŋutinyagbalẽ me.
15 Le Yuda-fia Asa ƒe ƒe blaeve vɔ adrelia me la, Zimri zu fia, eye wòɖu dzi le Tirza ŋkeke adre, esime aʋakɔ la ƒu asaɖa anyi ɖe Filistitɔwo ƒe Gibeton ŋu.
16 Aʋakɔ la se le asaɖa la me be: “Zimri ɖo nugbe ɖe fia la ŋu hewui.” Eya ta Israel ƒe aʋakɔ blibo la tsɔ aʋafia Omri ɖo fiae ɖe Israel dzi gbe ma gbe le asaɖa la me. 17 Omri kple Israel ƒe aʋakɔ blibo si le eŋu la dzo le Gibeton, eye woyi ɖaɖe to ɖe Tirza.
18 Esi Zimri kpɔ be woxɔ dua ko la, eva fia ƒe aƒe la ƒe mɔ́ sesẽ la me, eye wòtɔ dzo fia ƒe aƒe la ɖe eɖokui dzi, eye wòku. 19 Esia dzɔ le eƒe nu vɔ̃ siwo wòwɔ, esi wòwɔ nu si nye vɔ̃ le Yehowa ŋkume heto Yeroboam ƒe ʋe me, eye wòkplɔ Israel de nu vɔ̃ me la ta.
20 Ke Zimri ŋutinya susɔeawo kple nugbe si wòɖo la, woŋlɔ wo ɖe Israel-fiawo ƒe ŋutinyagbalẽ me.
21 Ɣemaɣie Israel dukɔ la ma ɖe akpa eve me. Dukɔ la ƒe akpa ɖeka dze Tibni, Ginat vi yome be yewoaɖoe fia, eye akpa evelia dze Omri yome.
22 Mlɔeba ame siwo dze Omri yome la ɖu ame siwo dze Tibni, Ginat vi yome la dzi. Tibni ku ɣemaɣi, eye Omri zu fia. 23 Le Yuda-fia Asa ƒe ƒe blaetɔ̃ vɔ ɖekɛlia me la, Omri zu fia heɖu Israel dzi ƒe wuieve. Eɖu fia le Tirza ƒe ade.
24 Eƒle Samaria-to la le Semer si klosalo talento eve, eye wòtso du ɖe to la dzi. Ena ŋkɔ du la be Samaria, ɖe Semer ame si tɔ to la nye tsã ƒe ŋkɔ nu. 25 Omri yi edzi wɔ nu si nye vɔ̃ le Yehowa ŋkume, eye wòwɔ nu vɔ̃ɖi wu ame siwo katã do ŋgɔ nɛ.
26 Eto Yeroboam, Nebat vi ƒe ʋe me pɛpɛpɛ, eye wòzɔ le eƒe nu vɔ̃ siwo wòtsɔ he Israel de nu vɔ̃ me be wotsɔ woƒe legba maɖinuwo do dziku na Yehowa, Israel ƒe Mawu, la nu.
27 Ke Omri ŋutinya susɔeawo kple nu siwo wòwɔ kpakple eƒe kalẽwɔwɔwo la, woŋlɔ wo ɖe Israel-fiawo ƒe ŋutinyagbalẽ me.
28 Eye wotsɔ Omri mlɔ tɔgbuiawo gbɔ, woɖii ɖe Samaria; eye via Ahab zu fia ɖe eteƒe.
29 Ke Ahab, Omri vi zu fia ɖe Israel dzi le Yuda-fia Asa ƒe ƒe blaetɔ̃ vɔ enyilia me; eye Ahab, Omri vi ɖu fia ɖe Israel dzi le Samaria ƒe blaeve vɔ eve.
30 Ahab, Omri vi wɔ nu si nye vɔ̃ le Yehowa ŋkume wu ame siwo katã do ŋgɔ nɛ. 31 Esi Yeroboam, Nebat vi la ƒe nu vɔ̃ siwo katã eya hã wɔ la meɖi naneke nɛ o ta la, eɖe Sidon-fia Etbaal vinyɔnu Izebel hã, eye wòyi ɖasubɔ Baal hede ta agu nɛ. 32 Azɔ hã, eɖi vɔsamlekpui na Baal ɖe Baal ƒe xɔ si wòtu ɖe Samaria la me.
33 Ahab wɔ Asera hã. Eye Ahab wɔ nu geɖe tsɔ do dziku na Yehowa, Israel ƒe Mawu la, wu Israel-fia siwo katã do ŋgɔ nɛ.
34 Le eƒe ŋkekeawo me la, Beteltɔ Hiel gbugbɔ tso Yeriko du la. Esi wòɖo egɔme anyi la, eƒe ŋgɔgbevi Abiram ku, eye esi wòde agbo enu la, eƒe dɔmlɔea Segub hã ku, le Yehowa ƒe nya si wògblɔ to Yosua, Nun vi, dzi la nu.
17:1-24
17 Eye Eliya Tisbitɔ, si tso Gilead-nyigba dzi la, gblɔ na Ahab be: “Zi ale si Yehowa, Israel ƒe Mawu, ame si mesubɔna le agbe la, zãmu alo tsi madza le ƒe siawo me o, negbe le nye nya nu ko hafi!” 2 Eye Yehowa ƒe gbe va nɛ be: 3 “Dzo le afi sia, eye nàɖo ta ɣedzeƒe gome aɖabe ɖe Kerit-tɔʋu si le Yordan ƒe ɣedzeƒe la to. 4 Nàno tɔʋu la me tsi, eye made se na akpaviãwo be woana nuɖuɖu wò le afi ma.” 5 Enumake eyi ɖawɔ abe ale si Yehowa gblɔ ene; eyi ɖanɔ Kerit-tɔʋu si le Yordan ƒe ɣedzeƒe la to. 6 Eye akpaviãwo tsɔa abolo kple lã vana nɛ le ŋdi kple fiẽ, eye wònoa tɔʋu la me tsi.
7 Ke le ŋkeke aɖewo megbe la, tɔʋu la mie, elabena tsi megadza ɖe anyigba la dzi kpɔ o.
Esi wòva ɖo dua ƒe agbo nu la, ekpɔ ahosi aɖe wònɔ nake fɔm. Eye wòyɔe gblɔ be: “Meɖe kuku, ku tsi vi aɖe ɖe kplu me vɛ nam mano.” 11 Esi wòyina eku ge la, egayɔe gblɔ be: “Meɖe kuku, di abolo kakɛ aɖe hã ɖe asi vɛ nam.” 12 Eɖo eŋu nɛ be: “Zi ale si Yehowa wò Mawu le agbe la, abolo aɖeke mele asinye o, negbe wɔ asiʋlo ɖeka koe le wɔze me, kple ami vi aɖe le amigoe me. Eye meva nake fɔ ge, ne mayi aɖaɖa nane nye kple vinyeŋutsu míaɖu hafi aku.” 13 Eye Eliya gblɔ nɛ be: “Mègavɔ̃ o. Heyi nàwɔ abe ale si nègblɔ ene. Gake tsɔ nu si li la ƒe ɖe mè abolo nogoe nam gbã, eye nàtsɔe vɛ nam. Emegbe àte ŋu aɖa nane wò kple viwòa miaɖu.
14 Elabena ale Yehowa, Israel ƒe Mawu la gblɔe nye esi: ‘Wɔze la maɖi gbɔlo o, eye ami mavɔ le amigoe la me o, va se ɖe gbe si gbe Yehowa na tsi dza ɖe anyigba la dzi.’” 15 Eya ta eyi ɖawɔ abe ale si Eliya gblɔ ene; eye nyɔnu la kple eƒe ƒomea kpakple Eliya woɖui ŋkeke geɖe.
16 Wɔze la meɖi gbɔlo o, eye ami mevɔ le amigoe la hã me o, le Yehowa ƒe nya si wògblɔ to Eliya dzi la nu. 17 Le nu siawo megbe la, aƒenɔ la ƒe vi dze dɔ, eye dɔa nu sẽ ale gbegbe be eƒe gbɔgbɔ nu tso.
Ðe nèva gbɔnye be yeaɖo ŋku nye vodada dzi nam ahawu vinyea?” 19 Ke egblɔ nɛ be: “Kɔ viwò la nam.” Eye wòxɔe le eƒe akɔnu hetsɔ yi xɔtaxɔ si me wòle la me, eye wòtsɔe mlɔ eya ŋutɔ ƒe aba dzi. 20 Eye wòyɔ Yehowa gblɔ be: “Oo Yehowa nye Mawu, ahosi si gbɔ medze la hãe nèbe yeawɔ nu vevii, eye nàwu via?” 21 Eye wòdra ɖe ɖevi la dzi zi etɔ̃ heyɔ Yehowa gblɔ be: “Oo Yehowa nye Mawu, meɖe kuku, na ɖevi sia ƒe agbe natrɔ ava eme.” 22 Yehowa se Eliya ƒe gbe, eye ɖevi la ƒe agbe trɔ va eme, eye wògbɔ agbe.
23 Azɔ Eliya kɔ ɖevi la ɖi tso xɔtaxɔ la me va aƒea me, eye wòtsɔe na dadaa gblɔ be: “Kpɔ ɖa, viwò la le agbe.” 24 Eye nyɔnua gblɔ na Eliya be: “Azɔ menyae kɔtɛ be Mawu ƒe amee nènye, eye be Yehowa ƒe gbe si le nuwò la nye nyateƒe.”
18:1-46
18 Le ɣeyiɣi aɖe megbe la, Yehowa ƒe gbe va na Eliya le ƒe etɔ̃lia me be: “Yi nàɖe ɖokuiwò fia Ahab, elabena mana tsi nadza ɖe anyigba la dzi.” 2 Eya ta Eliya yi be yeaɖe ye ɖokui afia Ahab esime dɔtoto la nu sẽ le Samaria.
3 Eye Ahab yɔ eƒe aƒedzikpɔla Obadiya vɛ. (Obadiya vɔ̃a Yehowa ŋutɔ, 4 Esi Izebel nɔ Yehowa ƒe nyagblɔɖilawo wum la, Obadiya kplɔ nyagblɔɖila alafa ɖeka yi ɖaɣla ɖe agado me blaatɔ̃blaatɔ̃, eye wònaa abolo kple tsi wo.) 5 Ahab gblɔ na Obadiya be: “Yi ɖatsa le anyigba la dzi, le tsidzɔƒewo katã kple tɔʋuwo katã me. Ðewohĩ míakpɔ gbe na sɔawo kple tedzisɔawo be woatsi agbe, ne lãawo katã nagatsrɔ̃ na mí o.” 6 Eye woma anyigba si dzi woatsa le la ɖe wo nɔewo dome. Ahab lé eƒe mɔ tsɔ, eye Obadiya hã lé eƒe mɔ tsɔ.
7 Esi Obadiya le mɔa dzi la, Eliya va do goe. Enumake ekpɔe dze sii, eye wòtsyɔ mo anyi gblɔ be: “Nye aƒetɔ Eliya, wòe nye esia?” 8 Eɖo eŋu be: “Nyee. Yi ɖagblɔ na wò aƒetɔ be: ‘Eliya le afii.’” 9 Ke egblɔ be: “Nu vɔ̃ kae mewɔ be nàtsɔ wò dɔla ade Ahab si ne wòawu? 10 Zi ale si Yehowa wò Mawu le agbe la, dukɔ alo fiaɖuƒe aɖeke meli, si me nye aƒetɔ medɔ ame ɖo be woadi wò o. Ne wogblɔ be: ‘Mele afi sia o’ la, enana fiaɖuƒe la kple dukɔ la kaa atam be yewomekpɔ wò o.
11 Azɔ nèle gbɔgblɔm be: ‘Yi ɖagblɔ na wò aƒetɔ be: “Eliya le afii.”’ 12 Ne medzo le gbɔwò ko la, Yehowa ƒe gbɔgbɔ akɔ wò adzoe ayi afi si nyemanya o; eye ne meva gblɔe na Ahab, gake meke ɖe ŋuwò o la, awum godoo. Evɔ wònye wò dɔla vɔ̃a Yehowa tso eƒe ɖevime ke hafi.
13 Ðe womegblɔ nu si mewɔ esime Izebel nɔ Yehowa ƒe nyagblɔɖilawo wum, ale si meɣla Yehowa ƒe nyagblɔɖila alafa ɖeka ɖe agado me blaatɔ̃blaatɔ̃, eye menɔ abolo kple tsi nam wo la na nye aƒetɔ oa? 14 Ke azɔ nèle gbɔgblɔm be: ‘Yi ɖagblɔ na wò aƒetɔ be: “Eliya le afii.”’ Awum godoo.” 15 Ke Eliya gblɔ be: “Zi ale si aʋakɔwo ƒe Yehowa, ame si mesubɔna le agbe la, maɖe ɖokuinye afiae egbea.”
16 Eya ta Obadiya yi ɖakpe Ahab hegblɔe nɛ, eye Ahab yi ɖado go Eliya.
17 Esi Ahab nya kpɔ Eliya ko la, enumake Ahab biae be: “Wò, ame si he vɔ̃ va Israel dzi lae nye esia?”
18 Eɖo eŋu be: “Menye nyee he vɔ̃ va Israel dzi o, ke boŋ wò kple fofowò ƒe aƒee, le esi miegblẽ Yehowa ƒe sededewo ɖi hedze Baalwo yome ta.
19 Azɔ dɔ ame woayi aɖayɔ Israel blibo la va ƒo ƒu ɖe gbɔnye le Karmel To la gbɔ hekpe ɖe Baal ƒe nyagblɔɖila alafa ene blaatɔ̃ kple Asera ƒe nyagblɔɖila alafa ene, siwo ɖua nu le Izebel ƒe kplɔ̃ ŋu la ŋuti.” 20 Ale Ahab dɔ ame ɖo ɖe Israel-viwo katã, eye woƒo nyagblɔɖilawo nu ƒu ɖe Karmel To la gbɔ.
21 Eye Eliya te ɖe dukɔ blibo la ŋu gblɔ be: “Ɣekaɣi miatsi evedomesi ase ɖo? Ne Yehowae nye Mawu vavã la, ekema midze eyome; ke ne Baal ye la, ekema midze eyome!” Ke dukɔa meɖo nya aɖeke ŋu nɛ o.
22 Eye Eliya gblɔ na dukɔ la be: “Nye ɖeka koe nye Yehowa ƒe nyagblɔɖila si susɔ, ke Baal ƒe nyagblɔɖilawo ya le ame alafa ene blaatɔ̃.
23 Azɔ mina woatsɔ nyitsui eve vɛ na mí, eye woawo natia nyitsui ɖeka aflii aɖo nake dzi, ke womade dzo ete o. Nye hã mawu nyitsui evelia atsɔ aɖo nake dzi, ke nyemade dzo ete o.
24 Miayɔ mia mawu la ŋkɔ, eye nye hã mayɔ Yehowa ŋkɔ.
Eye dukɔ blibo la katã ɖo eŋu be: “Nya si nègblɔ la nyo.” 25 Azɔ Eliya gblɔ na Baal ƒe nyagblɔɖilawo be: “Miawo mitia nyitsui ɖeka gbã, eye miawui, elabena miawoe sɔ gbɔ. Eye miyɔ mia mawu la ŋkɔ, gake migade dzo ete o.” 26 Ale wolé nyitsui si wotsɔ na wo hewui, eye wole Baal ŋkɔ yɔyɔ dzi tso ŋdi va se ɖe ɣeɖota, le gbɔgblɔm be: “Oo Baal, tɔ na mí!” Ke gbe aɖeke meɖi o, eye ame aɖeke metɔ o. Eye wole kpo tim le xlã ƒom vɔsamlekpui si woɖi la.
27 Eye le ɣeɖota lɔƒo la, Eliya de asi fewuɖuɖu me le wo ŋu hegblɔ be: “Mido ɣli sesĩe!
Elabena mawu wònye!
Ðewohĩ eyi ŋugble me ʋĩi, alo eyi nugodo.
Alo ɖewohĩ ele alɔ̃ dɔm, eye wòhiã be woanyɔe!” 28 Ale wodo ɣli nɔ eyɔm sesĩe, eye wotsɔ hɛ kple akplɔ nɔ wo ɖokuiwo sim le woƒe kɔnu la nu va se ɖe esime ʋu ɖuɖu le wo ŋu.
29 Ɣe trɔ, gake woyi edzi le nugbenugbe wɔm va se ɖe fiẽnuɖuvɔsaɣi, ke gbe aɖeke meɖi o eye ame aɖeke metɔ o; ame aɖeke meɖo to o.
30 Azɔ Eliya gblɔ na dukɔ blibo la be: “Mite va gbɔnye.” Eye dukɔ blibo la te va egbɔ. Eɖɔ Yehowa ƒe vɔsamlekpui si wogbã la ɖo.
31 Eye Eliya tsɔ kpe wuieve le Yakob, ame si Yehowa ƒe gbe va na be, “Israel anye wò ŋkɔ” la, ƒe viŋutsuwo ƒe toawo ƒe xexlẽme nu. 32 Eye wòtsɔ kpeawo ɖi vɔsamlekpui le Yehowa ƒe ŋkɔ me. Eye wòɖe ʋe si keke, ale be woate ŋu aƒã lu seya eve ɖe eme la, ƒo xlã vɔsamlekpui la godoo. 33 Emegbe eɖo nakeawo, eye wòfli nyitsui la tsɔ ɖo nakeawo dzi.
Azɔ egblɔ be: “Midu tsi kɔ ɖe ze gã ene me woayɔ, eye mitrɔe kɔ ɖe numevɔsalã la kple nakeawo dzi.” 34 Eye wògblɔ be: “Migawɔe ake.” Eye wogawɔe.
Eye wowɔe zi etɔ̃lia. 35 Ale tsi la gbagba ɖe vɔsamlekpui la ŋu godoo, eye wokɔ tsi ɖe ʋe la hã me wòyɔ.
36 Le fiẽnuɖuvɔsaɣi lɔƒo la, nyagblɔɖila Eliya te va gblɔ be: “Oo Yehowa, Abraham, Isak kple Israel ƒe Mawu, na woanyae egbea be wòe nye Mawu le Israel, eye menye wò subɔla, eye be wò nya nue mewɔ nu siawo katã le. 37 Tɔ nam, Oo Yehowa!
Tɔ nam, ne dukɔ sia nanyae be wò, Yehowa, ye nye Mawu vavã la, eye be wòe le woƒe dziwo trɔm ɖe ŋuwò.” 38 Eye Yehowa ƒe dzo ge tso dzi va fiã numevɔsalã la, nakeawo, kpeawo kple ke la, eye wòno tsi si le ʋea me la keŋkeŋ. 39 Esi dukɔ blibo la kpɔe la, enumake wotsyɔ mo anyi gblɔ be: “Yehowae nye Mawu vavã la! Yehowae nye Mawu vavã la!” 40 Eye Eliya gblɔ na wo be: “Milé Baal ƒe nyagblɔɖilawo! Migana wo dometɔ ɖeka hɔ̃ hã nasi o!” Enumake wolé wo, eye Eliya kplɔ wo yi Kison-tɔʋu la nu, eye wòwu wo le afi ma.
41 Azɔ Eliya gblɔ na Ahab be: “Yi nàɖu nu ano nu, elabena mele tsidzadza gã aɖe ŋkɔ sem.” 42 Eye Ahab yi be yeaɖu nu ano nu.
Ke Eliya yi Karmel To la dzi, eye wòbɔbɔ ɖe anyigba hetsɔ mo de atame. 43 Eye wògblɔ na eƒe subɔvi be: “Meɖe kuku, lia toa, ne nàkpɔ ƒu gome ɖa.” Eye wòyi ɖakpɔe hegbɔ va gblɔ be: “Naneke meli o.” Eye wògblɔ zi gbɔ zi adre be, “Gbugbɔ yi.” 44 Esi wòyi zi adrelia la, egblɔ be: “Kpɔ ɖa!
Alilikpo vi aɖe si le abe ame ƒe asiƒome ene la le hohom tso ƒua me.” Eye wògblɔ be: “Yi ɖagblɔ na Ahab be, ‘Tsi lãwo ɖe tasiaɖam ŋu! Trɔ dzo kaba ne tsi gã la nagasika wò ɖi o!’” 45 Kasia alilikpo xe dziƒo ŋkume tsiɖitsiɖi, ya nɔ ƒoƒom, eye tsi gã aɖe dza. Ke Ahab do tasiaɖam heyi Yezreel. 46 Yehowa ƒe asi va Eliya dzi, eye wòbla ali dzi heƒu du dze Ahab ŋgɔ va ɖo keke Yezreel ke.
19 Ahab va gblɔ nu siwo katã Eliya wɔ kple ale si wòwu nyagblɔɖilawo katã kple yi la na Izebel. 2 Eye Izebel dɔ ame ɖo ɖe Eliya be: “Mawuwo nefiam ne woagafiam ɖe edzi, ne nyemewɔ wò etsɔ ɣealewoɣi abe wo dometɔ ɖeka ene o fĩ!” 3 Ale vɔvɔ̃ ɖo Eliya, eya ta esi dzo be yeaɖe yeƒe agbe. Esi yi Beer-Seba, si le Yuda, ke egblẽ eƒe subɔvi la ɖe afi ma. 4 Eye wòzɔ ŋkeke ɖeka ƒe mɔ yi gbedzi, eye wòva bɔbɔ nɔ ati dodoe aɖe te. Eye wòbia be yeaku hegblɔ be: “Esɔ gbɔ!
Oo Yehowa, ɖe nye agbe ɖa azɔ, elabena nyemenyo wu tɔgbuinyewo o.” 5 Eye wòmlɔ anyi dɔ alɔ̃ ɖe atia te. Kasia, mawudɔla aɖe va ka asi eŋu hegblɔ nɛ be: “Fɔ nàɖu nu.” 6 Esi wòfɔ kɔ dzi la, ekpɔ abolo nogoe le kpe xɔdzowo dzi eye tsize aɖe le eƒe tade.
Eye wòɖu nu no nu; emegbe wògamlɔ anyi. 7 Yehowa ƒe dɔla la gava zi evelia heka asi eŋu gblɔ be: “Fɔ nàɖu nu, elabena mɔ la ate ɖeɖi ŋuwò.” 8 Ale wòfɔ, eye wòɖu nu no nu, eye nuɖuɖu sia do ŋusẽe wòzɔ ŋkeke blaene kple zã blaene heva ɖo keke Mawu vavã la ƒe to Horeb gbɔ ke.
9 Eyi agado aɖe me le afi ma be yeatsi adɔ; eye kpɔ ɖa, Yehowa ƒe gbe va nɛ be: “Eliya, nu ka wɔm nèle le afi sia?” 10 Eɖo eŋu be: “Meʋã ŋu ɖe Yehowa, aʋakɔwo ƒe Mawu nu vevie; elabena Israel-viwo gblẽ wò nubabla la ɖi, wogbã wò vɔsamlekpuiwo, eye wowu wò nyagblɔɖilawo kple yi ale be nye ɖeka koe kpɔtɔ.
Azɔ wole nye agbe dim be yewoaɖe ɖa.” 11 Ke egblɔ be: “Do go, ne nàtsi tsitre ɖe to la dzi le Yehowa ŋkume.” Eye kpɔ ɖa, Yehowa tso eme va yina, eye ya ʋuduʋudu aɖe le towo fem hele agakpewo gbãm le Yehowa ŋgɔ, ke Yehowa mele ya la me o. Le ya la yome la, anyigba ʋuʋu, ke Yehowa mele anyigbaʋuʋu la me o. 12 Le anyigbaʋuʋua yome la, dzobibi va, ke Yehowa mele dzo la me o.
Eye le dzo la yome la, gbe bɔbɔe aɖe ɖi blewu. 13 Esi Eliya nya see ko la, ehe nyagblɔɖila ƒe awu si wòdo la tsyɔ mo, eye wòyi ɖatsi tsitre ɖe agado la nu. Eye gbe aɖe biae be: “Eliya, nu ka wɔm nèle le afi sia?” 14 Eɖo eŋu be: “Meʋã ŋu ɖe Yehowa, aʋakɔwo ƒe Mawu nu vevie; elabena Israel-viwo gblẽ wò nubabla la ɖi, wogbã wò vɔsamlekpuiwo, eye wowu wò nyagblɔɖilawo kple yi, ale be nye ɖeka koe kpɔtɔ.
Azɔ wole nye agbe dim be yewoaɖe ɖa.” 15 Eye Yehowa gblɔ nɛ be: “Dze mɔ nàgbugbɔ ayi Damasko gbedzi.
Ne èɖo la, nàsi ami na Hazael wòazu fia ɖe Siria dzi. 16 Eye nàsi ami na Yehu, Nimsi tɔgbuiyɔvi, wòazu fia ɖe Israel dzi; eye nàsi ami na Elisa, Safat vi, tso Abel-Mehola, ne wòazu nyagblɔɖila ɖe tewòƒe. 17 Ame si asi le Hazael ƒe yi nu la, Yehu awui, eye ame si asi le Yehu ƒe yi nu la, Elisa awui. 18 Ke hã, mesusɔ ame akpe adre ɖe Israel, ame siwo katã medze klo na Baal o, eye womegbugbɔ nu nɛ o.”
19 Ale wòdzo le afi ma, eye wòkpɔ Elisa, Safat vi la, esime wòtsɔ nyi eveve teƒe wuieve le agble ŋlɔm le eŋgɔ, eye eya ŋutɔ le eve mamlɛawo ŋu. Eye Eliya yi egbɔ heda nyagblɔɖila ƒe awu la ɖo ɖee.
Emegbe madze yowòme.” Eye wògblɔ nɛ be: “Yi nàgbɔ; Nyemexe mɔ na wò o ɖe!” 21 Eye wòtrɔ le eyome ɖalé nyitsu eve, eye wòtsɔ wo sa vɔe hetsɔ nyiawo ƒe kɔkutiawo wɔ nake tsɔ ɖa lã lae, eye wòtsɔe na ameawo woɖu. Emegbe etso dze Eliya yome va nɔ esubɔm.
20:1-43
20 Azɔ Siria-fia Ben-Hadad ƒo eƒe aʋakɔwo katã nu ƒu hekpe ɖe fia blaetɔ̃ vɔ eve kple woƒe sɔwo kpakple tasiaɖamwo ŋu; eye wòyi ɖaɖe to ɖe Samaria be yeawɔ aʋa kplii. 2 Eye wòdɔ amewo ɖo ɖe Israel-fia Ahab gbɔ le dua me be woagblɔ nɛ be: “Ale Ben-Hadad gblɔe nye esi, 3 ‘Wò klosalo kple sika nye tɔnye, eye srɔ̃wòwo kple viwòwo dometɔ nyuitɔwo nye tɔnye.’” 4 Israel-fia ɖo eŋu be: “Nye aƒetɔ fia, nye kple nye nuwo katã nye tɔwò, le wò nya la nu.” 5 Emegbe dɔlaawo gatrɔ va gblɔ be: “Ale Ben-Hadad gblɔe nye esi, ‘Medɔ ame ɖe gbɔwò be: “Tsɔ wò klosalo, sika, srɔ̃wòwo kple viwòwo nam.” 6 Ke etsɔ ɣealewoɣi la, madɔ nye dɔlawo ɖe gbɔwò, ne woaka wò aƒe kple wò dɔlawo ƒe aƒewo me tsitotsito, eye woalɔ wò nu veviwo katã adzoe.’”
7 Eye Israel-fia yɔ dukɔ la ƒe ametsitsiwo katã ƒo ƒu gblɔ be: “Mibu eŋu, eye miakpɔe be, vɔ̃ dim ame sia le be yeawɔ mí, elabena edɔ ame ɖe gbɔnye, be yeaxɔ srɔ̃nyewo, vinyewo, nye klosalo kple nye sika, eye nyemete woe o.” 8 Eye ametsitsiawo katã kple dukɔ blibo la gblɔ nɛ be: “Mègaɖo toe o, eye mègalɔ̃ ɖe edzi nɛ o.” 9 Eya ta egblɔ na Ben-Hadad ƒe dɔlawo be: “Migblɔ na nye aƒetɔ fia be, ‘Nu siwo katã ŋuti nèdɔ ame ɖo ɖe wò dɔla gbɔ gbã la, mawɔe, ke esia ya la, nyemate ŋu awɔe o.’” Eye dɔlaawo dzo, eye wogbugbɔ gbe la yi nɛ.
10 Eye Ben-Hadad dɔ ame ɖo ɖee gblɔ be: “Mawuwo nefiam ne wòagafiam ɖe edzi ne ke asɔ gbɔ ɖe Samaria ale be nye aʋawɔlawo dometɔ ɖe sia ɖe naxɔ asiʋlo ɖeka gɔ̃ hã fĩ!” 11 Israel-fia hã ɖo eŋu be: “Migblɔ nɛ be: ‘Ame si do aʋawu megaƒo adegbe le eɖokui ŋu abe ame si ɖe aʋawu ɖi la ene o.’” 12 Esi wòse nya siawo, esime eya kple fiaawo le aha nom le agbadɔwo me ko la, egblɔ na eƒe aʋawɔlawo be: “Midzra ɖo miadze wo dzi!” Eye wodzra ɖo ɖe dua dzi dzedze ŋu.
13 Ke nyagblɔɖila aɖe va Israel-fia Ahab gbɔ gblɔ be: “Ale Yehowa gblɔe nye esi, ‘Èkpɔ ameha gã sia katã?
Kpɔ ɖa, metsɔ wo le asi dem na wò egbea, ne nàdze sii be, nyee nye Yehowa.’” 14 Eye Ahab bia be: “Ame ka dzi wòato?” Eɖo eŋu be: “Ale Yehowa gblɔe nye esi, ‘Ato amegã siwo le nutoawo dzi ɖum la ƒe ɖekakpuiwo dzi.’” Eye wògabia be: “Ame kae adze aʋa la gɔme?”
Eɖo eŋu be: “Wòe!” 15 Eye Ahab xlẽ amegã siwo le nutoawo dzi ɖum la ƒe ɖekakpuiawo, wole ame alafa eve blaetɔ̃ vɔ eve; le woawo megbe la, exlẽ Israel-viwo ƒe aʋakɔ blibo la katã, wole ame akpe adre.
16 Eye woho le ɣeɖota, esime Ben-Hadad kple fia blaetɔ̃ vɔ eve siwo le kpekpem ɖe eŋu la no aha mu le agbadɔwo me. 17 Esime amegã siwo le nutoawo dzi ɖum la ƒe ɖekakpuiwo tre dodo tso dua me la, enumake Ben-Hadad dɔ amewo ɖo ɖa. Eye wova gblɔ nɛ be: “Samaria-ŋutsuwo ho gbɔna.” 18 Eye wògblɔ be: “Ne ŋutifafa tae woho ɖo la, milé wo agbagbee; eye ne aʋa tae woho ɖo hã la, milé wo agbagbee.” 19 Gake esi amegã siwo le nutoawo dzi ɖum la ƒe ɖekakpuiawo kple aʋakɔ si le wo yome do go tso dua me la, 20 wo dometɔ ɖe sia ɖe wu ame si lũ ɖe edzi. Siriatɔwo si, eye Israel ti wo yome, ke Siria-fia Ben-Hadad do sɔ hesi kple sɔdola aɖewo.
21 Israel-fia la ho yi ɖatsrɔ̃ sɔdolawo kple tasiaɖamdolawo, eye wòsi Siriatɔwo eteƒe mekɔ o.
22 Emegbe nyagblɔɖila la va Israel-fia gbɔ gblɔ nɛ be: “Yi nàdzra ɖo nyuie, eye nàbu eŋu akpɔ nu si wɔ ge nàla, elabena le ƒe si gbɔna ƒe gɔmedzedze la, Siria-fia aho ɖe ŋuwò.”
23 Ke Siria-fia ŋumewo gblɔ nɛ be: “Towo ƒe Mawue woƒe Mawu la nye. Esia tae woɖu mía dzi ɖo. Gake ne míekpe aʋa kpli wo le gbadzaƒe la, míaɖu wo dzi.
24 Nu si nàgawɔe nye esi: Ðe fiawo katã ɖa le wo nɔƒewo, ne nàtsɔ nutodziɖulawo aɖo wo teƒe. 25 Azɔ ɖe aʋakɔ si ƒe xexlẽme sɔ kple aʋakɔ si tsi aʋa la na ɖokuiwò hekpe ɖe sɔwo kple tasiaɖamwo ƒe xexlẽme mawo tututu ŋu. Eye na míawɔ aʋa kpli wo le gbadzaƒe, míaɖu wo dzi godoo.”
Eya ta ese woƒe gbe, eye wòwɔe nenema pɛpɛpɛ. 26 Le ƒe si kplɔe ɖo ƒe gɔmedzedze la, Ben-Hadad ƒo Siriatɔwo nu ƒu, eye wòho yi Afek, be yeawɔ aʋa kple Israel. 27 Ke woƒo Israel-viwo hã nu ƒu hena nuɖuɖu wo, eye woho yi wo kpe ge.
Esi Israel-viwo yi ɖaƒu asaɖa anyi ɖe wo ŋgɔ la, wonɔ abe gbɔ̃ha sue eve ene, evɔ Siriatɔwo gbagba ɖe anyigba la katã dzi. 28 Eye Mawu vavã la ƒe ame la va gblɔ na Israel-fia la be: “Ale Yehowa gblɔe nye esi, ‘Esi Siriatɔwo be: “Towo ƒe Mawue Yehowa nye, eye menye bali me Mawue wònye o” ta la, matsɔ ameha gã sia katã ade asi na wò, ne miadze sii be, nyee nye Yehowa.’” 29 Eye woƒu asaɖa anyi dze ŋgɔ wo nɔewo ŋkeke adre, eye aʋa la fe ati le ŋkeke adrea gbe. Israel-viwo wu Siriatɔwo ƒe aʋawɔla afɔzɔla akpe alafa ɖeka le ŋkeke ɖeka dzi. 30 Ke ame siwo susɔ la si yi Afek dua me. Gake gli la mu dze ame akpe blaeve vɔ adre, siwo susɔ la dzi.
Ben-Hadad ŋutɔ si, eye wòva du la me heva bè ɖe xɔ ememetɔ aɖe me.
31 Eye eŋumewo va gblɔ nɛ be: “Kpɔ ɖa, míese be, Israel ƒe aƒe la ƒe fiawo nye fia siwo kpɔa nublanui na ame. Míeɖe kuku, na míasa akpanya ɖe ali, eye míasa ka ɖe ta, ne míado ayi Israel-fia gbɔ. Ðewohĩ axɔ wò ɖe agbe.” 32 Ale wosa akpanya ɖe ali, eye wosa ka ɖe ta heva Israel-fia gbɔ gblɔ be: “Wò subɔvi Ben-Hadad be, ‘Meɖe kuku, na matsi agbe.’” Eɖo eŋu na wo be: “Egale agbea?
Nɔvinyee wònye.” 33 Eya ta ŋutsuawo tsɔe be dzesi nyui aɖee, eye woxɔ eƒe nyaa dzi se, eye wogagblɔ be: “Nyateƒee, nɔviwòe Ben-Hadad nye.” Egblɔ na wo be: “Miyi ɖakplɔe vɛ.”
34 Eye Ben-Hadad gblɔ nɛ be: “Du siwo fofonye xɔ le fofowò si la, magbugbɔ wo ana wò, eye àte ŋu atu asiwo na ɖokuiwò le Damasko abe ale si fofonye wɔ le Samaria ene.”
Eye Ahab ɖo eŋu be: “Le nubabla sia ta maɖe asi le ŋuwò.”
Eye wòbla nu kplii heɖe asi le eŋu wòdzo.
Ke ŋutsua gbe eƒoƒo.
36 Eya ta egblɔ nɛ be: “Esi mèɖo to Yehowa ƒe gbe o ta la, kpɔ ɖa, ne ènya dzo le gbɔnye teti ko la, dzata awu wò.” Esi wòdzo le egbɔ la, dzata aɖe va dze edzi hewui.
37 Egakpɔ ŋutsu bubu, eye wògblɔ nɛ be: “Meɖe kuku, ƒom.” Eye ŋutsua ƒoe de abi eŋu.
38 Eye nyagblɔɖila la yi ɖatɔ ɖe mɔ to nɔ fia la lalam, eye wòtsɔ nu bla ŋkume be woagadze si ye o. 39 Esi fia la tso eme va yina la, edo ɣli ɖo ɖe fia la gblɔ be: “Wò subɔvi yi aʋa la ƒe sesẽaƒe; eye kpɔ ɖa, ŋutsu aɖe kplɔ ame aɖe tso aʋakpeƒea vɛ nam hegblɔ be: ‘Dzɔ ŋutsu sia ŋu. Ne ebu la, woatsɔ wò agbe aɖo eƒe agbe teƒe, alo nàxe klosalo talento ɖeka.’ 40 Eye esi wò subɔvi nɔ nu wɔm le afii kple afi mɛ la, kasia ame la si dzo.”
Eye Israel-fia gblɔ nɛ be: “Nenemae woadrɔ̃ ʋɔnu wò; wò ŋutɔ èbu fɔ ɖokuiwò xoxo.” 41 Eye wòɖe nua ɖa le ŋkume kaba, eye Israel-fia la kpɔe dze sii be enye nyagblɔɖilawo dometɔ ɖeka. 42 Eye nyagblɔɖilaa gblɔ nɛ be: “Ale Yehowa gblɔe nye esi: ‘Esi nèɖe asi le ŋutsu si megblɔ be woatsrɔ̃ la ŋu wòsi ta la, wò agbe axɔ ɖe eƒe agbe teƒe, eye wò dukɔ axɔ ɖe eƒe dukɔ teƒe.’” 43 Eye Israel-fia la yi eƒe aƒe me le Samaria, nya la te ɖe edzi, eye wòlé blanui.
21:1-29
Eye na matsɔ waingble bubu si nyo wui la aɖo eteƒe na wò. Alo ne edze ŋuwò la, maxe ga home si wòaxɔ la na wò.” 3 Ke Nabot ɖo eŋu na Ahab be: “Mesɔ le Yehowa ŋkume be matsɔ tɔgbuinyewo ƒe domenyinu la ana wò o.” 4 Eya ta Ahab yi aƒe me, nya la te ɖe edzi eye wòlé blanui, le ale si Yezreeltɔ Nabot ɖo nya ŋu nɛ be, “Nyematsɔ tɔgbuinyewo ƒe domenyinu la ana wò o” la ta. Eyi ɖamlɔ anyi ɖe eƒe aba dzi hetrɔ mo ɖe aga, eye wògbe nuɖuɖu. 5 Srɔ̃a Izebel va egbɔ hebiae be: “Nu ka tae nèlé blanui hegbe nuɖuɖu?” 6 Eɖo eŋu nɛ be: “Elabena megblɔ na Yezreeltɔ Nabot be, ‘Tsɔ wò waingble la nam maƒle. Alo ne èlɔ̃ la, na matsɔ waingble bubu ana wò ɖe eteƒe.’ Ke egblɔ be: ‘Nyematsɔ nye waingble la ana wò o.’” 7 Srɔ̃a Izebel gblɔ nɛ be: “Menye wòe nye fia le Israel dzi ɖum oa?
Fɔ nàɖu nu, eye dzi nadzɔ wò. Matsɔ Yezreeltɔ Nabot ƒe waingble la ana wò.” 8 Eya ta eŋlɔ agbalẽwo le Ahab ƒe ŋkɔ me hetsɔ fia la ƒe ŋkɔsigɛ tre wo nu, eye wòɖo agbalẽawo ɖe ametsitsiawo kple bubume siwo le Nabot ƒe du la me. 9 Ke eŋlɔ ɖe agbalẽawo me be: “Miɖe gbeƒã nutsitsidɔ, eye mina Nabot nanɔ dukɔ la ŋgɔ. 10 Eye mina ŋutsu yakame eve nabɔbɔ nɔ eŋgɔ, eye woatso enu be: ‘Èƒo fi de Mawu kple fia la!’ Eye miakplɔe ado goe ne miaƒu kpee wòaku.”
14 Eye wodɔ ame ɖo ɖe Izebel be: “Woƒu kpe Nabot wòku.” 15 Esi Izebel nya se be woƒu kpe Nabot wòku ko la, egblɔ na Ahab be: “Tso nàxɔ Yezreeltɔ Nabot ƒe waingble si wògbe be yematsɔ ana wò nàƒle o la, elabe Nabot megale agbe o, eku.” 16 Esi Ahab nya se be Nabot ku ko la, Ahab tso enumake yi Yezreeltɔ Nabot ƒe waingble la me be yeaxɔe wòazu ye tɔ. 17 Ke Yehowa ƒe gbe va na Eliya Tisbitɔ la be: 18 “Tso nàyi aɖado go Israel-fia Ahab, si le Samaria. Ele Nabot ƒe waingble si me wòyi be yeaxɔ la me. 19 Gblɔ nɛ be, ‘Ale Yehowa gblɔe nye esi: “Èwu ame tso, eye nègaxɔ eƒe nu hã wòzu tɔwòa?”’ Eye nàgblɔ nɛ be, ‘Ale Yehowa gblɔe nye esi: “Afi si avuwo ɖuɖɔ Nabot ƒe ʋu le la, afi mae avuwo aɖuɖɔ wò hã wò ʋu le.”’” 20 Eye Ahab gblɔ na Eliya be: “Oo nye futɔ, èke ɖe ŋunyea?”
Eɖo eŋu be: “Meke ɖe ŋuwò. ‘Esi nètsɔ vɔ̃wɔwɔ ɖo dɔe le Yehowa ŋkume ta la, 21 kpɔ ɖa, mehe vɔ̃ gbɔna dziwò, eye makplɔ yowòme ƒiaƒiaƒia, eye matsrɔ̃ Ahab ƒe ŋutsuwo katã, ame siwo nye wɔnamanɔŋutɔwo kple ame beliwo gɔ̃ hã ɖa le Israel. 22 Eye mawɔ wò aƒe abe Yeroboam, Nebat vi, ƒe aƒe kple Baasa, Ahiya vi, ƒe aƒe ene, le dziku si nèdo nam hena Israel wɔ nu vɔ̃ la ta.’ 23 Eye ale Yehowa gblɔ le Izebel hã ŋue nye esi: ‘Avuwo aɖu Izebel keŋkeŋ le Yezreel-nyigba dzi.
24 Ahab ƒe ame si aku ɖe du me la, avuwo aɖui; eye eƒe ame si aku ɖe gbe me la, dziƒoxewo aɖui. 25 Nyateƒee, ame aɖeke meganɔ anyi kpɔ abe Ahab ene, ame si tsɔ nu si nye vɔ̃ le Yehowa ŋkume la wɔwɔ ɖo dɔe, le esi srɔ̃a Izebel ƒoe ɖe enu ta o. 26 Ewɔ ŋunyɔnu wu, le esi wòdze legba nyɔŋuwo yome, abe ale si Amoritɔ siwo Yehowa nya le Israel-viwo ŋgɔ la katã wɔ la ene.’”
27 Esi Ahab nya se nya siawo ko la, edze eƒe awuwo, ta akpanya, eye wòtsi nu dɔ, etsi akpanya me dɔ, eye wònɔ yiyim kpookpookpoo. 28 Eye Yehowa ƒe gbe va na Eliya Tisbitɔ la be: 29 “Èkpɔ ale si Ahab bɔbɔ eɖokui le ŋkunyemea? Esi wòbɔbɔ eɖokui le ŋkunyeme ta la, nyemahe vɔ̃ la vɛ le eŋɔli o. Mahe vɔ̃ la ava eƒe aƒe la dzi le via ŋɔli.”
22:1-53
2 Le ƒe etɔ̃lia me la, Yuda-fia Yehosafat yi Israel-fia gbɔ. 3 Israel-fia gblɔ na eŋumewo be: “Mienya be mía tɔe Ramot-Gilead nyea? Evɔ míele hehem ɖe megbe le exɔxɔ le Siria-fia si ŋu.” 4 Eye wòbia Yehosafat be: “Àho aʋa kplim ɖe Ramot-Gilead ŋua?” Yehosafat ɖo eŋu na Israel-fia la be: “Nye kpli wò la, ame ɖekae míenye. Nye dukɔ la, wò dukɔe.
Nye sɔwo la, wò sɔwoe.” 5 Gake Yehosafat gblɔ na Israel-fia be: “Meɖe kuku, bia gbe Yehowa gbã.” 6 Eya ta Israel-fia la ƒo nyagblɔɖilawo nu ƒu, woanɔ ame alafa ene, eye wòbia wo be: “Maho aʋa ɖe Ramot-Gilead ŋu loo alo matasia?” Eye woɖo eŋu nɛ be: “Ho yi, eye Yehowa atsɔe ade asi na fia la.”
7 Ke Yehosafat gblɔ be: “Ðe Yehowa ƒe nyagblɔɖila aɖeke megale afi sia oa? Mina míabia gbe eya hã kpɔ.” 8 Eye Israel-fia ɖo eŋu na Yehosafat be: “Ame ɖeka gali si gbɔ míabia gbe Yehowa le; ke melé fui, elabena megblɔa nya nyui aɖeke ɖi le ŋunye o, negbe nya vɔ̃wo ko, eyae nye Mikaya, Yimla vi.”
Ke Yehosafat gblɔ be: “Fia megagblɔ nya ma o.”
9 Eya ta Israel-fia la yɔ fiaŋume ɖeka gblɔ be: “Yi ɖakplɔ Mikaya, Yimla vi, vɛ fifi laa.” 10 Ke Israel-fia kple Yuda-fia Yehosafat le woƒe fiawuwo me, eye wo dometɔ ɖe sia ɖe bɔbɔ nɔ eƒe fiazikpui dzi le nukuƒoƒe le Samaria dua ƒe agbo nu, eye nyagblɔɖilawo katã nɔ nya gblɔm ɖi le wo ŋkume.
11 Eye Zedekiya, Kenaana vi la, tsɔ ga wɔ lãdzowo, eye wògblɔ be: “Ale Yehowa gblɔe nye esi, ‘Esiawoe nàtsɔ atu Siriatɔwo va se ɖe esime nàtsrɔ̃ wo keŋkeŋ.’” 12 Eye nyagblɔɖila bubuawo katã hã nɔ nya ɖeka ma ke gblɔm ɖi be: “Ho yi Ramot-Gilead, eye adze edzi na wò; Yehowa atsɔe ade asi na fia la.” 13 Ame dɔdɔ si yi Mikaya yɔ ge la gblɔ nɛ be: “Kpɔ ɖa! Nyagblɔɖilawo katã ƒe nu sɔ, eye wogblɔ nya nyui na fia la.
Meɖe kuku, na wò hã wò nya nanɔ abe wo tɔ ene, eye nàƒo nu nyuie.” 14 Ke Mikaya gblɔ be: “Zi ale si Yehowa le agbe la, nya si Yehowa agblɔ nam lae magblɔ.” 15 Esi wòva fiaa gbɔ la, fia la biae be: “Mikaya, mího aʋa ɖe Ramot-Gilead ŋu loo alo mítasia?” Eɖo eŋu enumake be: “Ho yi, eye àɖu dzi; Yehowa atsɔe ade asi na fia la.” 16 Eye fia la biae be: “Zi neni gɔ̃ mana nàka atam be nàgblɔ nyateƒe sɔŋ ko nam le Yehowa ƒe ŋkɔ me?” 17 Eya ta egblɔ be: “Mekpɔ Israel-viwo katã kaka ɖe towo dzi, abe alẽ siwo nu kplɔla aɖeke mele o ene. Yehowa gblɔ be: ‘Aƒetɔ aɖeke mele wo nu o. Wo dometɔ ɖe sia ɖe negbugbɔ yi aƒe me le ŋutifafa me.’”
18 Eye Israel-fia la gblɔ na Yehosafat be: “Nyemegblɔe na wò be, ‘Magblɔ nya nyui aɖeke ɖi le ŋunye o, negbe nya vɔ̃wo ko’ oa?”
19 Mikaya gagblɔ be: “Eya ta se Yehowa ƒe nya: Mekpɔ Yehowa wòbɔbɔ nɔ eƒe fiazikpui dzi, eye dziƒoʋakɔ blibo la katã tɔ ɖe egbɔ, le eƒe ɖusime kple eƒe miame. 20 Eye Yehowa bia be, ‘Ame kae aflu Ahab, ne wòaho ayi aɖatsi aʋa le Ramot-Gilead?’
Ame si gblɔ be ale, eye ame kemɛ be ale. 21 Mlɔeba gbɔgbɔ aɖe te va hetɔ ɖe Yehowa ŋkume gblɔ be, ‘Maflui.’ Yehowa biae be, ‘Aleke nàwɔe?’ 22 Eɖo eŋu be, ‘Mayi aɖazu beblegbɔgbɔ le eƒe nyagblɔɖilawo katã ƒe nu me.’
24 Eye Zedekiya, Kenaana vi, te va ƒo tome na Mikaya gblɔ be: “Mɔ kae Yehowa ƒe gbɔgbɔ la to dzo le gbɔnye hafi va ƒo nu kpli wò ya?” 25 Mikaya ɖo eŋu be: “Kpɔ ɖa! Gbe si gbe nàge ɖe xɔ ememetɔ me be yeabe la, àkpɔ mɔa.” 26 Eye Israel-fia la ɖe gbe be: “Milé Mikaya yi ɖade dununɔla Amon kple fiavi Yoas si. 27 Eye migblɔ na wo be, ‘Ale fia la gblɔe nye esi: “Mitsɔ ame sia de gaxɔ me, eye mina abolo vi aɖe kple tsi vi aɖe koe va se ɖe esime magbɔ le ŋutifafa me.”’” 28 Ke Mikaya ɖo eŋu be: “Ne ètrɔ gbɔ le ŋutifafa me la, ekema Yehowa meƒo nu kplim o.”
Eye wògblɔ kpee be: “Mi dukɔwo katã, mide dzesii!” 29 Ke Israel-fia kple Yuda-fia Yehosafat ho yi Ramot-Gilead. 30 Eye Israel-fia gblɔ na Yehosafat be: “Matrɔ nye dzedzeme ahayi aʋa la nu, ke wò la, nɔ wò fiawu me.”
Ale Israel-fia la trɔ eƒe dzedzeme heyi aʋa la nu. 31 Ke Siria-fia de se na eƒe tasiaɖam-megã blaetɔ̃ vɔ eveawo be: “Migawɔ aʋa kple ame tsɛ alo ame ŋkuta aɖeke o, negbe Israel-fia la ko.” 32 Esi tasiaɖam-megãwo kpɔ Yehosafat ko la, wogblɔ be: “Eyae nye Israel-fia la!” Eya ta wotrɔ ɖe eŋu be yewoawɔ aʋa kplii; eye Yehosafat de asi ɣlidodo me be woaxɔ na ye.
33 Esi tasiaɖam-megãwo kpɔ be menye Israel-fia lae o ko la, wogbugbɔ le eyome enumake. 34 Ke ŋutsu aɖe vu eƒe da me hedae ɖe yame ko, eye aŋutrɔa va te Israel-fia le eƒe gawua kpeƒe. Eya ta fia la gblɔ na eƒe tasiaɖamdola la be: “Trɔ, nàkplɔm dzoe le aʋagbea dzi, elabena mexɔ abi vevie.” 35 Wowɔ aʋa la ŋkeke bliboa katã, eye wolé fia la ɖe tsitrenu le eƒe tasiaɖam la me wòdze ŋgɔ Siriatɔwo.
Eƒe abia ɖuɖu ʋu ɖe aʋatasiaɖam la me, eye wòku le fiẽ me. 36 Le ɣeɖoto lɔƒo la, ɣli ɖi sesĩe le asaɖa la me be: “Ame sia ame neyi eƒe du me!
Ame sia ame neyi eƒe anyigba dzi!” 37 Fia la ku eye wokɔe va Samaria; woɖi fia la ɖe Samaria.
38 Esi wova klɔ aʋatasiaɖam la le Samaria-ta to la, avuwo va ɖuɖɔ eƒe ʋu, eye gbolowo va le tsi le afi ma le Yehowa ƒe nya si wògblɔ la nu.
39 Ke Ahab ŋutinya susɔeawo kple nu siwo katã wòwɔ, nyiɖuxɔ si wòtu kple du siwo katã wòtso la, woŋlɔ wo ɖe Israel-fiawo ƒe ŋutinyagbalẽ me.
40 Eye wotsɔ Ahab mlɔ tɔgbuiawo gbɔ; eye via Ahaziya zu fia ɖe eteƒe.
41 Ke Yehosafat, Asa vi, zu fia ɖe Yuda dzi le Israel-fia Ahab ƒe ƒe enelia me. 42 Yehosafat xɔ ƒe blaetɔ̃ vɔ atɔ̃ esime wòzu fia, eye wòɖu fia ƒe blaeve vɔ atɔ̃ le Yerusalem.
Dadaa ŋkɔe nye Azuba, Silhi vinyɔnu. 43 Eto fofoa Asa ƒe ʋe me.
Mete ɖe aga o, ke boŋ ewɔ nu si le dzɔdzɔe le Yehowa ŋkume.
Gake womeɖe nuxeƒewo ɖa o, eye dukɔ la gasaa vɔ hedoa dzudzɔ le nuxeƒewo kokoko.
44 Ŋutifafa nɔ Yehosafat kple Israel-fia dome.
45 Ke Yehosafat ŋutinya susɔeawo, eƒe kalẽwɔwɔwo kple ale si wòwɔ aʋae la, woŋlɔ wo ɖe Yuda-fiawo ƒe ŋutinyagbalẽ me.
46 Eɖe ŋutsu siwo gbɔ ŋutsuwo dɔna le gbedoxɔ me, siwo susɔ le fofoa Asa ŋɔli la hã ɖa le anyigba la dzi.
47 Ke fia aɖeke menɔ Edom o; fiateƒenɔlae nɔ dzi ɖum le afi ma. 48 Yehosafat dɔ Tarsis tɔdziʋuwo be woayi aɖatsɔ sika tso Ofir vɛ, ke womete ŋu de o, elabena tɔdziʋuawo gbã le Ezion-Geber.
49 Ɣemaɣie Ahaziya, Ahab vi, gblɔ na Yehosafat be: “Na nye dɔlawo nanɔ tɔdziʋuawo me ayi kple wò dɔlawo,” gake Yehosafat melɔ̃ o.
50 Eyome wotsɔ Yehosafat mlɔ tɔgbuiawo gbɔ, woɖii ɖe tɔgbuiawo gbɔ le tɔgbuia David Ƒe Du la me; eye via Yehoram zu fia ɖe eteƒe.
51 Ahaziya, Ahab vi, zu fia ɖe Israel dzi le Samaria le Yuda-fia Yehosafat ƒe ƒe wuiadrelia me, eye wòɖu Israel dzi ƒe eve.
52 Ewɔ nu si nye vɔ̃ le Yehowa ŋkume, eye wòto fofoa kple dadaa kpakple Yeroboam, Nebat vi, si he Israel de nu vɔ̃ me la, ƒe ʋe me. 53 Esubɔ Baal hede ta agu nɛ, eye wòdo dziku na Yehowa, Israel ƒe Mawu la, abe ale si tututu fofoa wɔ ene.
2 Fiawo
1 Le Ahab ƒe ku megbe la, Moab dze aglã ɖe Israel ŋu.
2 Ɣemaɣie Ahaziya ge tso eƒe xɔtaxɔ ƒe fesre si nu wotsɔ adzrala xe la nu le Samaria, eye wòxɔ abi vevie. Eya ta edɔ amewo hegblɔ na wo be: “Miheyi ɖabia nu Ekrontɔwo ƒe mawu Baal-Zebub be mahaya tso abi si mexɔ me hã.” 3 Ke Yehowa ƒe dɔla gblɔ na Eliya, Tisbitɔ be: “Tso nàɖakpe Samaria-fia ƒe ame dɔdɔwo, eye nàbia wo be: ‘Esi Mawu aɖeke mele Israel o tae mieyina nu bia ge Ekrontɔwo ƒe mawu Baal-Zebub ɖoa? 4 Eya ta ale Yehowa gblɔe nye esi: “Aba si dzi nèle la, màfɔ le edzi o, elabena àku godoo.”’” Ale Eliya yi.
5 Esi ame dɔdɔawo trɔ gbɔ va fia gbɔ la, enumake ebia wo be: “Nu ka tae mietrɔ?” 6 Woɖo eŋu nɛ be: “Ŋutsu aɖe va do go mí gblɔ na mí be, ‘Migbugbɔ yi fia si dɔ mi la gbɔ miagblɔ nɛ be, “Ale Yehowa gblɔe nye esi: ‘Esi Mawu aɖeke mele Israel o tae nèdɔ be woaɖabia nu Ekrontɔwo ƒe mawu Baal-Zebub ɖoa? Eya ta aba si dzi nèle la, màfɔ le edzi o, elabena àku godoo.’”’” 7 Eye wòbia wo be: “Aleke ŋutsu si va do go mi gblɔ nya siawo na mi la le?” 8 Woɖo eŋu nɛ be: “Ŋutsua do lãfuwu, eye lãgbalẽlidziblanu le ali nɛ.” Enumake egblɔ be: “Eliya, Tisbitɔ lae.” 9 Eye wòdɔ ame blaatɔ̃ ƒe amegã kple eƒe ame blaatɔ̃awo ɖo ɖe egbɔ.
Esi wòlia to la yi egbɔ la, ekpɔe wòbɔbɔ nɔ toa tame. Eye amegã la gblɔ nɛ be: “Mawu vavã la ƒe ame, fia la be, ‘Ði va!’” 10 Eliya ɖo eŋu na ame blaatɔ̃ ƒe amegã la be: “Ne Mawu ƒe amee menye la, ekema dzo netso dziƒo wòafiã wò kple wò ame blaatɔ̃awo!” Eye dzo tso dziƒo va fiã eya kple eƒe ame blaatɔ̃awo.
11 Eye fia la gadɔ ame blaatɔ̃ ƒe amegã bubu kple eƒe ame blaatɔ̃awo ɖo ɖe egbɔ. Eye amegã la yi ɖagblɔ nɛ be: “Mawu vavã la ƒe ame, ale fia la gblɔe nye esi, ‘Ði va fifi laa!’” 12 Ke Eliya ɖo eŋu na wo be: “Ne Mawu ƒe amee menye la, ekema dzo netso dziƒo wòafiã wò kple wò ame blaatɔ̃awo!” Eye Mawu ƒe dzo tso dziƒo va fiã eya kple eƒe ame blaatɔ̃awo.
13 Eye fia la gadɔ ame blaatɔ̃ ƒe amegã etɔ̃lia kple eƒe ame blaatɔ̃awo ɖo ɖa. Esi ame blaatɔ̃ ƒe amegã etɔ̃lia yi la, edze klo ɖe Eliya ŋkume, eƒo koko nɛ be wòave ye nu hegblɔ nɛ be: “Mawu vavã la ƒe ame, meɖe kuku, na nye agbe kple wò dɔla blaatɔ̃ siawo ƒe agbe naxɔ asi le ŋkuwòme. 14 Kpɔ ɖa, dzo tso dziƒo va fia ame blaatɔ̃ ƒe amegã eve gbãtɔawo kple woƒe ame blaatɔ̃awo; ke azɔ la, na nye agbe naxɔ asi le ŋkuwòme.” 15 Eye Yehowa ƒe dɔla gblɔ na Eliya be: “Ði nàyi kplii. Mègavɔ̃e o.” Ale wòtso, eye eya kplii woyi fia la gbɔ. 16 Eye Eliya gblɔ na fia la be, “Ale Yehowa gblɔe nye esi: ‘Èdɔ amewo be woabia nu Ekrontɔwo ƒe mawu Baal-Zebub. Esi Mawu aɖeke mele Israel woabia gbee o taea? Nu ka tae mèbia gbee o?
18 Ke Ahaziya ŋutinya susɔeawo kple nu siwo wòwɔ la, woŋlɔ wo ɖe Israel-fiawo ƒe ŋutinyagbalẽ me.
2 Esime Yehowa le Eliya kɔ ge ato ahom me ayi dziƒo la, Eliya kple Elisa dze mɔ tso Gilgal. 2 Eye Eliya gblɔ na Elisa be: “Meɖe kuku, nɔ afi sia, elabena Yehowa dɔm ɖe Betel.” Ke Elisa gblɔ be: “Zi ale si Yehowa le agbe, eye wò hã nèle agbe la, nyemagblẽ wò ɖi o.” Ale woyi Betel.
Mizi ɖoɖoe.” 4 Azɔ Eliya gblɔ nɛ be: “Elisa, meɖe kuku, nɔ afi sia, elabena Yehowa dɔm ɖe Yeriko.” Ke egblɔ be: “Zi ale si Yehowa le agbe, eye wò hã nèle agbe la, nyemagblẽ wò ɖi o.” Ale woyi Yeriko. 5 Eye nyagblɔɖilawo ƒe vi siwo le Yeriko la te ɖe Elisa ŋu hebiae be: “Ènya be Yehowa le wò aƒetɔ kple wò tatɔ la kɔ ge adzoe egbea?” Eɖo eŋu be: “Ɛ̃, menya.
Mizi ɖoɖoe.” 6 Azɔ Eliya gblɔ nɛ be: “Meɖe kuku, nɔ afi sia, elabena Yehowa dɔm ɖe Yordan nu.” Ke egblɔ be: “Zi ale si Yehowa le agbe, eye wò hã nèle agbe la, nyemagblẽ wò ɖi o.” Ale wo ame eve la woyi.
7 Nyagblɔɖilawo ƒe vi blaatɔ̃ hã yi ɖatɔ ɖe adzɔge nɔ wo kpɔm esime wo ame evea wotɔ ɖe Yordan nu.
8 Eye Eliya ɖe nyagblɔɖila ƒe awu si wòdo la heŋlɔe tsɔ ƒo tsi la dzi, eye wòma ɖe akpa eve yi ɖusi kple mia me, ale be wo ame evea woto ƒuƒuiƒe tsoe.
Ne èkpɔm wokɔm dzoe le gbɔwò la, ekema ava eme na wò nenema; ke ne mèkpɔm o la, ekema mava eme o.” 11 Esi wole dze ɖom le yiyim la, kpɔ ɖa, dzotasiaɖam kple dzosɔwoe nye esi va klã wo ame evea dome, eye Eliya to ahom la me yi dziƒo. 12 Esi Elisa le ekpɔm la, edo ɣli be: “Fofonye, fofonye!
Israel ƒe aʋatasiaɖam kple eƒe sɔdolawo!”
13 Emegbe etsɔ nyagblɔɖila Eliya ƒe awu si ge le eŋu la, eye wòtrɔ yi ɖatɔ ɖe Yordan nu.
14 Eye wòtsɔ Eliya ƒe awu si ge le eŋu la ƒo tsia dzi gblɔ be: “Afi kae Yehowa, Eliya ƒe Mawu la le?”
Esi Elisa ƒo tsia dzi la, ema ɖe eve yi ɖusi kple mia me, eye wòtsoe. 15 Esi nyagblɔɖilawo ƒe vi siwo le Yeriko kpɔe le adzɔge ɖaa la, wogblɔ be: “Eliya ƒe gbɔgbɔ va Elisa dzi.” Eya ta wova kpee, eye wotsyɔ mo anyi ɖe eŋkume.
16 Eye wogblɔ nɛ be: “Kpɔ ɖa, ŋutsu kalẽtɔ blaatɔ̃ le wò subɔviwo gbɔ afii. Míeɖe kuku, na woayi aɖadi wò aƒetɔ la. Ðewohĩ Yehowa ƒe gbɔgbɔ la kɔe yi ɖada ɖe toawo dometɔ aɖe dzi alo baliawo dometɔ aɖe me.”
Ke egblɔ be: “Migadɔ wo ɖa o.” 17 Ke woƒoe ɖe enu va se ɖe esime wòtii, eye wògblɔ be: “Midɔ wo ɖa.”
Ale wodɔ ŋutsu blaatɔ̃ ɖa; eye wodii ŋkeke etɔ̃ sɔŋ, ke womekpɔe o. 18 Wotrɔ gbɔ va egbɔ esime wònɔ Yeriko.
19 Le ɣeyiɣi aɖe megbe la, dua me tɔwo gblɔ na Elisa be: “Kpɔ ɖa, du la le teƒe nyui, abe ale si nye aƒetɔ le ekpɔm ene; ke dua ƒe tsi menyo o, eye anyigba la tsi ko.” 20 Eye wògblɔ be: “Miɖe dze kɔ ɖe agba yeye me vɛ nam.”
Eye wotsɔe vɛ nɛ. 21 Eye wòdo yi afi si tsia dzɔ tso hetsɔ dze la kɔ ɖe eme gblɔ be: “Ale Yehowa gblɔe nye esi, ‘Meda gbe le tsi sia ŋu. Magana ame naku alo atsi ko azɔ o.’” 22 Ale tsi la zu tsi nyui va se ɖe egbe sia, le Elisa ƒe nya si wògblɔ la nu.
23 Edze mɔ tso afi ma yina Betel.
Esi wòle mɔa dzi la, ŋutsuvi sue aɖewo do tso dua me va nɔ alɔme ɖem le eŋu be: “Tabebetɔ, lia toa nàyi! Tabebetɔ, lia toa nàyi!” 24 Enyè kɔ kpɔ wo, eye wòƒo fi de wo le Yehowa ƒe ŋkɔ me.
Eye sisiblisinɔ eve do tso ave me va vuvu ɖeviawo dometɔ blaene vɔ eve.
25 Eye wòdzo le afi ma yi Karmel To la dzi, emegbe etrɔ tso afi ma yi Samaria.
3:1-27
3 Yehoram, Ahab vi, zu fia ɖe Israel dzi le Samaria le Yuda-fia Yehosafat ƒe ƒe wuienyilia me, eye wòɖu fia ƒe wuieve.
2 Ewɔ nu si nye vɔ̃ le Yehowa ŋkume, ɖeko mede fofoa alo dadaa tɔ nu o, elabena eɖe Baal ƒe sɔti si fofoa ɖi la ɖa. 3 Ke elé ɖe Yeroboam, Nebat vi, ƒe nu vɔ̃ siwo wòtsɔ he Israel de nu vɔ̃ me la ŋu.
Meɖe asi le wo ŋu o. 4 Moab-fia Mesa nye alẽnyila, eye wòxea adzɔ si nye alẽ akpe alafa ɖeka kple agbo akpe alafa ɖeka siwo womeko fu na o la na Israel-fia. 5 Esi Ahab nya ku ko la, Moab-fia dze aglã ɖe Israel-fia ŋu.
6 Eya ta Fia Yehoram ho tso Samaria ɣemaɣi, eye wòƒo Israel ƒe aʋakɔ blibo la nu ƒu.
7 Azɔ hã, edɔ ame ɖo ɖe Yuda-fia Yehosafat gbɔ be: “Moab-fia dze aglã ɖe ŋunye.
Àho aʋa kplim ɖe Moab ŋua?” Eɖo eŋu be: “Mayi.
Nye kpli wò la, ame ɖekae míenye; nye dukɔ la, wò dukɔe; nye sɔwo la, wò sɔwoe.” 8 Eye Yehosafat gabia be: “Mɔ kae míato ayi?”
Eɖo eŋu be: “Míato Edom gbedzi mɔ.” 9 Ale Israel-fia kple Yuda-fia kpakple Edom-fia ho yi.
Esi wozɔ mɔ gɔdɔ̃ɔ ŋkeke adre la, tsi aɖeke meli na aʋakɔ la kple aƒemelã siwo le wo ŋu la o.
10 Eye Israel-fia gblɔ be: “Ewɔ nublanui ŋutɔ be Yehowa yɔ fia etɔ̃ siawo be yeatsɔ wo ade asi na Moab!” 11 Ke Yehosafat bia be: “Ðe Yehowa ƒe nyagblɔɖila aɖeke mele afi sia ne míabia gbe Yehowa to edzi oa?” Eye Israel-fia ƒe dɔlawo dometɔ ɖeka ɖo eŋu be: “Elisa, Safat vi, si dea tsi asi na Eliya, le afi sia.” 12 Eye Yehosafat gblɔ be: “Yehowa ƒe gbe le esi.”
Eya ta Israel-fia kple Yehosafat kpakple Edom-fia yi egbɔ. 13 Eye Elisa gblɔ na Israel-fia be: “Nya kae le nye kpli wò dome?
Yi fofowò ƒe nyagblɔɖilawo kple dawò ƒe nyagblɔɖilawo gbɔ.” Ke Israel-fia la gblɔ nɛ be: “Gbeɖe, elabena ɖe Yehowa yɔ fia etɔ̃ siawo be yeatsɔ wo ade asi na Moab.” 14 Elisa gblɔ be: “Zi ale si aʋakɔwo ƒe Yehowa, ame si mesubɔna, le agbe la, ne menye Yuda-fia Yehosafat ƒe ŋkumee mesi ɖa o la, anye ne nyemanyè kɔ akpɔ wò gɔ̃ hã o.
15 Azɔ mikplɔ kasaŋkuƒola aɖe vɛ nam.”
Esi kasaŋkuƒola la te saŋkua ƒoƒo ko la, Yehowa ƒe asi va Elisa dzi.
16 Eye wògblɔ be, “Ale Yehowa gblɔe nye esi: ‘Miɖe ʋewo ɖe tɔʋu sia me keŋ; 17 elabena ale Yehowa gblɔe nye esi: “Miele yaƒoƒo alo tsidzadza aɖeke kpɔ ge o; ke tsi ayɔ tɔʋu sia me fũu, eye miano eme tsi, miawo ŋutɔwo kple miaƒe nyihawo kpakple miaƒe lãha bubuwo.”’ 18 Gake nu tsɛ aɖe koe esia anye le Yehowa ŋkume, elabena atsɔ Moab hã ade asi na mi.
19 Miasi du sesẽwo katã kple du veviwo katã, mialã ati nyuiwo katã aƒu anyi, miaxe tsidzɔƒewo katã, eye miatsɔ kpe agblẽ anyigba nyuiwo katã.”
20 Le ŋufɔke ƒe ŋdi, esi nuɖuvɔsaɣi ɖo la, kasia, tsi tso Edom lɔƒo va yɔ anyigba la dzi fũu.
21 Esi Moab blibo la se be fiawo ho va aʋa wɔ ge kpli yewo la, woƒo ŋutsu siwo katã ate ŋu ayi aʋa la nu ƒu, eye wova tɔ ɖe liƒo la dzi. 22 Esi wofɔ ŋdi kanya la, ɣe klẽ ɖe tsi la dzi, eye Moabtɔ siwo le go kemɛ dzi la kpɔ tsi la wòbiã abe ʋu ene. 23 Eye wogblɔ be: “Ʋue! Fiaawo wu wo nɔewo kple yi. Eya ta Moab, yi ɖaha aboyonuwo!” 24 Esi wova Israel ƒe asaɖa la me la, Israel-viwo tso hede asi Moabtɔwo wuwu me, ale be wosi le wo nu.
Wonya wo ɖe enu yi Moab, eye wonɔ Moabtɔwo wum nɔ yiyim.
25 Wogbã duawo, eye wo dometɔ ɖe sia ɖe fɔ kpe ƒu gbe ɖe anyigba nyuiwo katã dzi taŋtaŋ; woxe tsidzɔƒewo katã, wolã ati nyuiwo katã. Negbe Kir-Hareset ƒe kpegliwo koe susɔ eye akafodalawo va ɖe to ɖe dua hegbãe ƒu anyi.
26 Esi Moab-fia kpɔ be aʋa la mekpa ye o la, eɖe ŋutsu alafa adre siwo ta yi la kpe ɖe eɖokui ŋu be yeato futɔawo dome asi ayi Edom-fia gbɔ; ke womete ŋui o.
27 Eya ta elé eƒe ŋgɔgbeviŋutsu si aɖu fia ɖe eyome la tsɔ sa numevɔe ɖe glia dzi. Eye dukɔa do dɔmedzoe ɖe Israel ŋu vevie, ale woho dzo le egbɔ hetrɔ yi woƒe anyigba dzi.
4:1-44
4 Ke nyagblɔɖilawo ƒe viwo dometɔ aɖe srɔ̃ va fa konyi na Elisa be: “Srɔ̃nye si nye wò dɔla ku, evɔ ènyae nyuie be, wò dɔla vɔ̃a Yehowa ɣesiaɣi. Ke fetɔ aɖe va be yeakplɔ vinye eveawo woazu yeƒe kluviwo.” 2 Eye Elisa biae be: “Nu kae mawɔ na wò?
Gblɔe nam, nu kae le asiwò le aƒea me?”
Eɖo eŋu be: “Naneke mele wò dɔlanyɔnu la si o, negbe amize ɖeka ko.” 3 Eye wògblɔ nɛ be: “Do go nàɖaɣe nugoe ƒuƒluwo le wò aƒelikawo katã si. Xɔ geɖe.
4 Eye nàyi aɖatu ʋɔ ɖe wò kple viwòŋutsuawo nu.
Kɔ amia ɖe nugoe siawo katã me, eye nàte esiwo yɔ la ɖe axa dzi.” 5 Eye wòdzo le egbɔ. Esi wòtu ʋɔa ɖe eɖokui kple viaŋutsuawo nu la, wonɔ nugoeawo tsɔm nɛ, eye wònɔ amia kɔm ɖe wo me. 6 Esi nugoeawo yɔ la, egblɔ na viaŋutsuawo dometɔ ɖeka be: “Gatsɔ nugoe bubu ɖo ɖem.” Ke eɖo eŋu nɛ be: “Nugoe bubu aɖeke megali o.” Ale ami la nu tso.
7 Eye nyɔnua yi ɖagblɔe na Mawu vavã la ƒe ame la, eye wògblɔ nɛ be: “Yi nàɖadzra ami la ne nàtsɔ axe wò fewo, eye wò kple viwòwo mianɔ agbe ɖe susɔea nu.”
8 Gbe ɖeka Elisa yi Sunem, afi si nyɔnu bubume aɖe le, eye wòƒoe ɖe enu be wòava ɖu nu le ye gbɔ. Eye ɣesiaɣi si wòva yina la, edzena toa afi ma ɖua nu.
9 Mlɔeba nyɔnua gblɔ na srɔ̃a be: “Meka ɖe edzi be ame si va toa mía gbɔ edziedzi la, Mawu ƒe ame kɔkɔe wònye. 10 Meɖe kuku, na míatu xɔ sue aɖe ɖe xɔa tame, eye míatsɔ abati, kplɔ̃, zikpui kple akaɖiti ada ɖe eme. Ne wòadze afi ma ɣesiaɣi si wòva mía gbɔ.”
11 Gbe ɖeka Elisa va afi ma, eye wòyi xɔtaxɔ la me hemlɔ anyi.
Eye wòyɔe wòva tɔ ɖe eŋkume. 13 Eye Elisa gblɔ na Gehazi be: “Meɖe kuku, gblɔ nɛ be, ‘Èdze agbagba geɖe ɖe mía ta.
Nu kae woawɔ na wò? Nya aɖe li woagblɔ na fia alo aʋafia ɖe nuwòa?’”
Nyɔnua ɖo eŋu be: “Mía detɔwo domee mele.” 14 Eye wògabia Gehazi be: “Ekema nu kae woawɔ nɛ?” Eye wòɖo eŋu be: “Vi mele esi o, eye srɔ̃a hã ku amegã.” 15 Enumake Elisa gblɔ nɛ be: “Yɔe vɛ!” Eye wòyɔe wòva tɔ ɖe mɔa nu. 16 Eye wògblɔ nɛ be: “Le ƒe si gbɔna ƒe ɣealewoɣi la, viŋutsuvi anɔ akɔnu na wò.” Ke egblɔ be: “Kpao, nye aƒetɔ, Mawu vavã la ƒe ame! Mègable wò dɔlanyɔnu o.” 17 Ke nyɔnu la fɔ fu, eye wòdzi ŋutsuvi le ƒe si kplɔe ɖo ƒe ɣeyiɣi ma tututu dzi, abe ale si ko Elisa gblɔe nɛ ene.
18 Ðevi la va tsi, eye gbe ɖeka edo go yi fofoa gbɔ le nuŋelawo gbɔ.
19 Eye wògblɔ na fofoa be: “Ao, nye ta, nye ta!” Eye fofoa gblɔ na subɔvi la be: “Kɔe yi na dadaa.” 20 Eya ta ekɔe yi na dadaa. Eye ɖevi la bɔbɔ nɔ eƒe ata dzi va se ɖe ɣeɖota, eye wòku.
21 Eye wòtsɔe yi ɖamlɔ Mawu vavã ƒe ame la ƒe abati dzi, eye wòdo go hetu ʋɔa ɖe enu. 22 Eye wòyɔ srɔ̃a gblɔ be: “Meɖe kuku, ɖo subɔviawo dometɔ ɖeka kple tedzinɔawo dometɔ ɖeka ɖem, ne maƒu du ayi Mawu vavã ƒe ame la gbɔ mava.” 23 Ke srɔ̃a biae be: “Nu ka tae nèle egbɔ yim egbea? Egbe menye dzinu yeye alo sabat o ɖe.” Gake nyɔnua gblɔ be: “Mègatsi dzi o, menye nanekee o.” 24 Ale wòbla akpa na tedzinɔ la hegblɔ na eƒe subɔvi la be: “Netsɔ! Mègaxa ɖe tanye adoe ɖɔɖɔɖɔ o, negbe ɖe megblɔe na wò hafi.” 25 Eya ta eyi Mawu vavã ƒe ame la gbɔ le Karmel To la dzi.
Esi Mawu vavã ƒe ame la kpɔe le adzɔge ɖaa la, egblɔ na eƒe subɔvi Gehazi be: “Kpɔ ɖa! Sunam nyɔnu lae nye ema ɖaa! 26 Meɖe kuku, ƒu du yi ɖakpee, eye nàbiae be, ‘Èli nyuiea? Srɔ̃wò li nyuiea? Viwòa li nyuiea?’”
Eye nyɔnua ɖo eŋu be: “Míeli nyuie.” 27 Esi nyɔnua va Mawu vavã ƒe ame la gbɔ le toa dzi la, enumake elé eƒe afɔwo.
Eye Gehazi va be yeatutui ɖa, ke Mawu vavã ƒe ame la gblɔ be: “Ðe asi le eŋu, elabena ele nu xam vevie; gake Yehowa ɣlae ɖem, eye megblɔe nam o.” 28 Eye nyɔnua biae be: “Ðe mebia viŋutsu nye aƒetɔa? Nyemegblɔ be, ‘Mègaflum oa’?”
29 Enumake egblɔ na Gehazi be: “Bla ali dzi, eye nàtsɔ nye atikplɔ ɖe asi nàyi. Ne èdo go ame aɖe la, mègado gbe nɛ o; eye ne ame aɖe do gbe na wò la, mègalɔ̃ gbe nɛ o. Eye nàtsɔ nye atikplɔ la ada ɖe ŋutsuvi la ƒe mo.” 30 Eye ŋutsuvi la dada gblɔ be: “Zi ale si Yehowa le agbe, eye wò hã nèle agbe la, nyemadzo le gbɔwò o.”
Eya ta Elisa tso yi kplii. 31 Ke Gehazi dze wo ŋgɔ va tsɔ atikplɔ la da ɖe ŋutsuvi la ƒe mo, ke gbe aɖeke meɖi o, mekpɔ agbe ƒe dzesi aɖeke le ɖevia ŋu o.
32 Esi Elisa va ɖo aƒea me la, ekpɔ ŋutsuvi kuku si wotsɔ mlɔ eƒe aba dzi la.
33 Eye wòge ɖe xɔa me hetu ʋɔa ɖe eya kple ɖevia nu, eye wòde asi gbedodoɖa me na Yehowa. 34 Eye wòtso hetsyɔ akɔ ɖe ɖevi la dzi le aba la dzi, etsɔ eƒe nu ɖo eƒe nu kple eƒe ŋkuwo ɖo eƒe ŋkuwo dzi, eye wòtsɔ eƒe asiƒomewo ɖo eƒe asiƒomewo hedra ɖe edzi, ale dzo ɖo lãme na ɖevi la.
35 Eye wòzɔ yi, zɔ gbɔ le xɔa me; eye wògayi ɖatsyɔ akɔ ɖe edzi. Ŋutsuvi la nyè zi adre, eye wòʋu ŋku. 36 Ale Elisa yɔ Gehazi gblɔ be: “Yɔ Sunam nyɔnu la nam.”
Eye wòyɔe wòva egbɔ. Eye wògblɔ nɛ be: “Kɔ viwòa.” 37 Eye wòva bɔbɔ tsyɔ mo anyi ɖe eƒe afɔnu; emegbe wòkɔ ɖevi la hedo go.
38 Esi Elisa trɔ yi Gilgal la, dɔ to le anyigba la dzi.
Nyagblɔɖilawo ƒe viwo bɔbɔ nɔ eŋkume, eye wògblɔ na eƒe subɔvi be: “Tsɔ nuɖaze gã la ɖo dzo dzi, ne nàwɔ atadi na nyagblɔɖilawo ƒe viwo.” 39 Eya ta wo dometɔ ɖeka do go yi gbe me be yeada ama, ekpɔ gbemeka aɖe, eye wògbe eƒe tsetsewo lɔ ɖe avɔ me wòyɔ.
Eye wòva fli wo de zea me, evɔ menya nu si wònye o. 40 Eye wotrɔe tsɔ ɖo ameawo kɔme be woaɖu. Esi wonya ɖu atadi la ƒe ɖe ko la, wodo ɣli be: “Oo, Mawu vavã la ƒe ame, ku le zea me.”
Eye womete ŋu ɖui o. 41 Eya ta egblɔ be: “Miku wɔ vɛ.” Esi wòkɔe ɖe zea me la, egblɔ be: “Mitsɔe ɖo ameawo kɔme woaɖu.” Eye aɖi aɖeke megale zea me o.
42 Eye ŋutsu aɖe tso Baal-Salisa tsɔ ƒobolo blaeve, siwo nye kutsetse gbãtɔwo ƒe abolo kple nuku yeye kotoku ɖeka vɛ na Mawu vavã ƒe ame la. Eye Elisa gblɔ be: “Tsɔe na ameawo woaɖu.” 43 Ke eƒe subɔvi biae be: “Aleke matsɔ nu sia aɖo ame alafa ɖeka kɔme?” Eɖo eŋu be: “Tsɔe na ameawo woaɖu, elabena ale Yehowa gblɔe nye esi: ‘Woaɖui wòakpɔtɔ.’” 44 Ale wòtsɔe ɖo wo kɔme, eye woɖui wòkpɔtɔ le Yehowa ƒe nya la nu.
5:1-27
3 Egblɔ na eƒe aƒenɔ be: “Oo, ne ɖe nye aƒetɔ ayi nyagblɔɖila si le Samaria gbɔ la, ada eƒe anyidɔa nɛ hafi.” 4 Eye Naaman yi ɖagblɔ nya si nyɔnuvi si tso Israel-nyigba dzi gblɔ la na eƒe aƒetɔ.” 5 Eye Siria-fia la gblɔ na Naaman be: “Netsɔ nàyi!
Maɖo agbalẽ ɖe Israel-fia.” Eya ta edze mɔ, eye wòtsɔ klosalo talento ewo kple sika sekel akpe ade kpakple awu ewo ɖe asi. 6 Eye wòtsɔ agbalẽ la vɛ na Israel-fia, agbalẽa me nyawo yi ale: “Mele nye dɔla Naaman ɖom ɖe wò hekpe ɖe agbalẽ sia ŋu be nàda eƒe anyidɔ la nɛ.” 7 Esi Israel-fia xlẽ agbalẽa ko la, edze eƒe awuwo eye wògblɔ be: “Mawue menye be mawu ame agaxɔ ame ɖe agbea?
Elabena eɖo ame sia ɖem be mada anyidɔ nɛ! Mikpɔ ale si wòle ge dim le ŋunyee la ɖa.” 8 Esi Mawu vavã la ƒe ame Elisa se be Israel-fia dze eƒe awuwo la, enumake edɔ ame ɖe fia la be: “Nu ka tae nèdze wò awuwo?
Meɖe kuku, na wòava gbɔnye, ne wòadze sii be nyagblɔɖila aɖe le Israel.” 9 Ale Naaman kple eƒe sɔwo kple eƒe aʋatasiaɖamwo va tɔ ɖe Elisa ƒe aƒe la ƒe mɔnu. 10 Ke Elisa dɔ ame ɖo ɖee be: “Yi ɖale tsi zi adre le Yordan me, ne wò ŋutigbalẽ naɖɔ ɖo, eye ŋuwò nakɔ.” 11 Eye Naaman do dziku hetrɔ be yeadzo, eye wògblɔ be: “Kpɔ ɖa, nyea mebu be, ‘Ado va gbɔnye, eye wòava tɔ ɖi ayɔ Yehowa eƒe Mawu ƒe ŋkɔ ahalili asi teƒea, ale be anyidɔa navɔ.’ 12 Ðe Damasko tɔsisiwo, Abana kple Farpar, menyo wu Israel tɔwo katã oa?
Ðe nyemate ŋu ale tsi le wo me ne ŋunye nakɔ oa?”
Eye wòtrɔ dzo kple dziku.
13 Ke eƒe subɔviwo te ɖe eŋu heƒo nu kplii be: “Fofonye, ne nu gã aɖee nyagblɔɖila la gblɔ na wò la, ɖe màwɔe oa? Eye wòahanye be ɖeko wògblɔ na wò be, ‘Le tsi, ne ŋuwò nakɔa’?” 14 Ale wòɖi abu yi ɖado ɖi ɖe Yordan me zi adre, abe ale si Mawu vavã ƒe ame la gblɔe ene. Eye eƒe ŋutigbalẽ ɖɔ ɖo hezu abe ŋutsuvi dzaa aɖe ƒe ŋutigbalẽ ene, eye eŋu kɔ.
15 Emegbe eya kple eƒe ameha blibo la wotrɔ va Mawu vavã ƒe ame la gbɔ, eye wòva tɔ ɖe eŋkume gblɔ be: “Azɔ medze sii be, Mawu aɖeke mele anyigba la ƒe afi aɖeke o, negbe le Israel ko. Eya ta meɖe kuku, xɔ nunana aɖe tso wò subɔvi si.” 16 Ke eɖo eŋu nɛ be: “Zi ale si Yehowa, ame si mesubɔna la, le agbe la, nyemaxɔe o.”
Eƒoe ɖe enu be wòaxɔe, ke egbe.
17 Mlɔeba Naaman gblɔ be: “Ne màxɔe o la, ekema meɖe kuku, na woaku anyi si ade tedzisɔ eve ƒe tsɔtsɔ nu na wò subɔvi la tso anyigba sia dzi, elabena wò subɔvi la magasa numevɔ alo vɔ bubu aɖeke na mawu bubuwo o, negbe Yehowa ko.
18 Negbe esia ko Yehowa natsɔ ake wò subɔvi: Ne nye aƒetɔ yi Rimon ƒe me be yeade ta agu le afi ma la, nye alɔ ŋue wòziɔna ɖo, eya ta ehiã be nye hã made ta agu le Rimon ƒe me. Ne mede ta agu le Rimon ƒe me la, meɖe kuku, Yehowa netsɔ esia ke wò subɔvi la.” 19 Eye wògblɔ nɛ be: “Heyi le ŋutifafa me.”
Esi wòdzo le egbɔ, eye wo dome didi la, 20 Mawu vavã la ƒe ame Elisa ƒe subɔvi Gehazi gblɔ na eɖokui be: ‘Kpɔ ɖa, nye aƒetɔ ɖe asi le Siriatɔ Naaman sia ŋu, eye mexɔ nu si wòtsɔ vɛ la le esi o. Zi ale si Yehowa le agbe la, maƒu du adze eyome, eye maxɔ nane le esi godoo.’ 21 Eya ta Gehazi ƒu du dze Naaman yome.
Esi Naaman kpɔ be ame aɖe ƒu du gbɔna la, eɖi le eƒe tasiaɖam la me enumake va do goe hebiae be: “Ŋutifafa yea?” 22 Eɖo eŋu be: “Ŋutifafa ye.
Fifi laa ko ɖekakpui eve tso Efrayim tonuto la me le nyagblɔɖilawo ƒe viwo dome va gbɔnye. Meɖe kuku, tsɔ klosalo talento ɖeka kple awu eve na wo.’” 23 Naaman gblɔ be: “Faa, xɔ talento eve.” Eye wòƒoe ɖe enu, eye mlɔeba wòbla klosalo talento eve ɖe kotoku eve me kple awu eve, eye wòtsɔ wo na eƒe subɔvi eve, be woatsɔ adze eŋgɔ.
24 Esi Gehazi va ɖo Ofel la, exɔ wo le wo si hetsɔ da ɖe aƒea me, eye wòdo mɔ ŋutsuawo. Esi wodzo la, 25 eva tɔ ɖe eƒe aƒetɔ gbɔ.
Eye Elisa biae be: “Gehazi, afi kae nètso?” Eɖo eŋu be: “Wò subɔvi meyi afi aɖeke o ɖe.” 26 Eye Elisa biae be: “Ðe nye dzi meyi kpli wò esime ŋutsu la ɖi le eƒe tasiaɖam me va do go wò oa?
Klosalo alo awuwo alo amitibɔwo alo waingblewo alo alẽwo alo nyiwo alo dɔlaŋutsuwo alo dɔlanyɔnuwo xɔɣie nye esia? 27 Eya ta Naaman ƒe anyidɔ la anɔ wò kple wò dzidzimeviwo ŋu tegbee.”
Enumake anyidɔ ƒo ɖe eŋu, eye eŋuti fu kpii abe sno ene, ale wòdzo le eŋkume.
6:1-33
2 Míeɖe kuku, na míayi Yordan nu. Na mía dometɔ ɖe sia ɖe natso ati ɖeka le afi ma, ne míatu nɔƒe si míanɔ la ɖe afi ma.” Eɖo eŋu be: “Miyi.” 3 Eye wo dometɔ ɖeka gblɔ be: “Meɖe kuku, àyi kple wò subɔviwoa?”
Eye wòɖo eŋu be: “Mayi.” 4 Ale wòyi kpli wo, eye wova ɖo Yordan nu hede asi atiawo lalã me.
5 Esime wo dometɔ ɖeka nɔ atia lãm la, fía la tu ge dze tsia me. Eye wòdo ɣli be: “Ao, nye aƒetɔ, ɖe meɣee lo!” 6 Eye Mawu vavã ƒe ame la biae be: “Afi kae wòge dze?” Eye wòfia teƒeae.
Ale wòlã ati kpui aɖe tsɔ ƒu gbe ɖe afi ma, eye fía la ho ɖe dzi. 7 Eye wògblɔ be: “Lée.” Eye wòdo asi ɖa lée.
8 Ke Siria-fia ho aʋa ɖe Israel ŋu. Eya ta ede adaŋu kple eŋumewo gblɔ be: “Afii kple afi mɛ míaƒu asaɖa anyi ɖo.” 9 Eye Mawu vavã ƒe ame la dɔ ame ɖo ɖe Israel-fia be: “Kpɔ nyuie be màgato teƒe sia o, elabena afi mae Siriatɔwo ho gbɔna.” 10 Eya ta Israel-fia la dɔ ame ɖo ɖe teƒe si ŋuti Mawu vavã la ƒe ame la xlɔ̃ nui le. Exlɔ̃ nui enuenu, ale be meyi teƒe ma o.
11 Esia do dziku na Siria-fia vevie; eya ta eyɔ eŋumewo gblɔ na wo be: “Miate ŋu agblɔ mía dometɔ si le Israel-fia dzi dem la nam oa?” 12 Eye eƒe dɔlawo dometɔ ɖeka gblɔ be: “Nye aƒetɔ fia, menye mía dometɔ aɖekee o, ke boŋ Elisa, si nye nyagblɔɖila le Israel lae gblɔa nya siwo nègblɔna le wò xɔgã me la na Israel-fia.” 13 Eye wògblɔ be: “Miyi ɖakpɔ afi si wòle, ne madɔ ame woayi aɖalée.” Emegbe wova gblɔ nɛ be: “Ele Dotan.” 14 Enumake edɔ sɔwo kple aʋatasiaɖamwo kpakple aʋakɔ gã nyadri aɖe ɖo ɖe afi ma; eye wova ɖe to ɖe dua le zã me. 15 Esi Mawu vavã la ƒe ame la ƒe subɔvi fɔ ŋdi kanya, eye wòdo go la, ekpɔ be aʋakɔ aɖe kple sɔwo kpakple aʋatasiaɖamwo ɖe to ɖe dua. Enumake eƒe subɔvi la gblɔ nɛ be: “Aléle, nye aƒetɔ! Nu ka wɔ ge míala?” 16 Ke egblɔ be: “Mègavɔ̃ o, elabena ame siwo le mía dzi la sɔ gbɔ wu ame siwo le wo dzi.” 17 Eye Elisa do gbe ɖa gblɔ be: “Oo Yehowa, meɖe kuku, ʋu eƒe ŋkuwo ne wòakpɔ nu!”
Enumake Yehowa ʋu subɔvi la ƒe ŋkuwo ale be wòkpɔ nu, eye kpɔ ɖa, dzosɔwo kple dzotasiaɖamwo yɔ tonuto la me taŋtaŋ ƒo xlã Elisa. 18 Esi Siriatɔawo ɖi gbɔna egbɔ la, Elisa do gbe ɖa na Yehowa be: “Meɖe kuku, na ameha sia ƒe ŋku nagbã.”
Ale wòna woƒe ŋkuwo gbã abe ale si Elisa biae ene. 19 Eye Elisa gblɔ na wo be: “Menye mɔ lae nye esia o, eye menye du la hãe nye esia o.
Ke ekplɔ wo yi Samaria.
20 Esi wova ɖo Samaria ko la, Elisa gblɔ be: “Oo Yehowa, ʋu ŋku na ame siawo ne woakpɔ nu!” Eye Yehowa ʋu woƒe ŋkuwo eye wokpɔ be yewole Samaria titina.
21 Esi Israel-fia kpɔ wo ko la, ebia Elisa be: “Mawu woa, fofonye, mawu woa?” 22 Ke eɖo eŋu be: “Mègawu wo o. Ðe nèwua ame siwo nètsɔ wò yi kple wò dati ɖe aboyoe la? Tsɔ abolo kple tsi ɖo wo kɔme, ne woaɖu nu ano nu, eye woatrɔ ayi woƒe aƒetɔ gbɔ.” 23 Eya ta eɖo kplɔ̃ gã aɖe na wo; eye woɖu nu no nu, emegbe edo mɔ wo, eye woyi woƒe aƒetɔ gbɔ.
Eye Siriatɔwo ƒe adzohawo megava Israel-nyigba dzi gbeɖe o.
24 Emegbe Siria-fia Ben-Hadad ƒo eƒe aʋakɔ blibo la nu ƒu, eye wòho yi ɖaɖe to ɖe Samaria.
25 Ale dɔ gã aɖe to le Samaria.
Eye woɖe to ɖee va se ɖe esime tedzita ɖeka xɔ klosalo blaenyi, eye ahɔnɛmĩ kab me mama ɖe ene ƒe akpa ɖeka xɔ klosalo atɔ̃. 26 Esi Israel-fia nɔ tsa ɖim le glia dzi la, nyɔnu aɖe do ɣli yɔe be: “Nye aƒetɔ fia, xɔ nam!” 27 Eɖo eŋu be: “Ne Yehowa mexɔ na wò o ɖe, nu kae nyea matsɔ axɔ na wò? Nu si tso nukuƒoƒe loo alo wainfiãƒe alo amiɖaƒea?” 28 Fia la gabiae be: “Nu kae dzɔ ɖe dziwò?”
Ke eɣla via.” 30 Esi fia la se nyɔnua ƒe nyawo ko la, edze eƒe awuwo. Esi wòto glia dzi yina la, dukɔ la kpɔe be eta akpanya ɖe eƒe awu gɔme.
31 Eye wògblɔ be: “Mawu nefiam ne wòagafiam ɖe edzi, ne Elisa, Safat vi la, ƒe ta aganɔ enu egbea fĩ!” 32 Elisa bɔbɔ nɔ aƒe me, eye ametsitsiawo nɔ anyi ɖe egbɔ.
Fia la dɔ ame ɖo ɖe eŋgɔ, gake hafi dɔla la nava ɖo Elisa gbɔ la, egblɔ na ametsitsiawo be: “Miekpɔ ale si amewula ƒe vi sia dɔ ame ɖa be woatso ta le nunyea?
Minɔ ŋudzɔ, ne dɔla la va ɖo ko la, mitu ʋɔa mialée sesĩe be wòagage ɖe eme o. Ðe eƒe aƒetɔ ƒe afɔzi mele ɖiɖim le emegbe oa?” 33 Esime wògale nu ƒom kpli wo la, kpɔ ɖa, dɔla la va ɖo egbɔ, eye fia la gblɔ be: “Yehowa gbɔe vɔ̃ sia tso. Nu ka ta maganɔ Yehowa sinu kpɔm?”
6:1-33
Teƒe si míele le gbɔwò la xaxa na mí akpa.
2 Míeɖe kuku, na míayi Yordan nu. Na mía dometɔ ɖe sia ɖe natso ati ɖeka le afi ma, ne míatu nɔƒe si míanɔ la ɖe afi ma.”
Eɖo eŋu be: “Miyi.” 3 Eye wo dometɔ ɖeka gblɔ be: “Meɖe kuku, àyi kple wò subɔviwoa?” Eye wòɖo eŋu be: “Mayi.” 4 Ale wòyi kpli wo, eye wova ɖo Yordan nu hede asi atiawo lalã me.
5 Esime wo dometɔ ɖeka nɔ atia lãm la, fía la tu ge dze tsia me. Eye wòdo ɣli be: “Ao, nye aƒetɔ, ɖe meɣee lo!” 6 Eye Mawu vavã ƒe ame la biae be: “Afi kae wòge dze?” Eye wòfia teƒeae.
Ale wòlã ati kpui aɖe tsɔ ƒu gbe ɖe afi ma, eye fía la ho ɖe dzi. 7 Eye wògblɔ be: “Lée.”
Eye wòdo asi ɖa lée. 8 Ke Siria-fia ho aʋa ɖe Israel ŋu.
Eya ta ede adaŋu kple eŋumewo gblɔ be: “Afii kple afi mɛ míaƒu asaɖa anyi ɖo.” 9 Eye Mawu vavã ƒe ame la dɔ ame ɖo ɖe Israel-fia be: “Kpɔ nyuie be màgato teƒe sia o, elabena afi mae Siriatɔwo ho gbɔna.” 10 Eya ta Israel-fia la dɔ ame ɖo ɖe teƒe si ŋuti Mawu vavã la ƒe ame la xlɔ̃ nui le.
Exlɔ̃ nui enuenu, ale be meyi teƒe ma o. 11 Esia do dziku na Siria-fia vevie; eya ta eyɔ eŋumewo gblɔ na wo be: “Miate ŋu agblɔ mía dometɔ si le Israel-fia dzi dem la nam oa?” 12 Eye eƒe dɔlawo dometɔ ɖeka gblɔ be: “Nye aƒetɔ fia, menye mía dometɔ aɖekee o, ke boŋ Elisa, si nye nyagblɔɖila le Israel lae gblɔa nya siwo nègblɔna le wò xɔgã me la na Israel-fia.” 13 Eye wògblɔ be: “Miyi ɖakpɔ afi si wòle, ne madɔ ame woayi aɖalée.” Emegbe wova gblɔ nɛ be: “Ele Dotan.” 14 Enumake edɔ sɔwo kple aʋatasiaɖamwo kpakple aʋakɔ gã nyadri aɖe ɖo ɖe afi ma; eye wova ɖe to ɖe dua le zã me. 15 Esi Mawu vavã la ƒe ame la ƒe subɔvi fɔ ŋdi kanya, eye wòdo go la, ekpɔ be aʋakɔ aɖe kple sɔwo kpakple aʋatasiaɖamwo ɖe to ɖe dua.
Enumake eƒe subɔvi la gblɔ nɛ be: “Aléle, nye aƒetɔ!
Nu ka wɔ ge míala?” 16 Ke egblɔ be: “Mègavɔ̃ o, elabena ame siwo le mía dzi la sɔ gbɔ wu ame siwo le wo dzi.” 17 Eye Elisa do gbe ɖa gblɔ be: “Oo Yehowa, meɖe kuku, ʋu eƒe ŋkuwo ne wòakpɔ nu!” Enumake Yehowa ʋu subɔvi la ƒe ŋkuwo ale be wòkpɔ nu, eye kpɔ ɖa, dzosɔwo kple dzotasiaɖamwo yɔ tonuto la me taŋtaŋ ƒo xlã Elisa.
21 Esi Israel-fia kpɔ wo ko la, ebia Elisa be: “Mawu woa, fofonye, mawu woa?” 22 Ke eɖo eŋu be: “Mègawu wo o. Ðe nèwua ame siwo nètsɔ wò yi kple wò dati ɖe aboyoe la?
25 Ale dɔ gã aɖe to le Samaria. Eye woɖe to ɖee va se ɖe esime tedzita ɖeka xɔ klosalo blaenyi, eye ahɔnɛmĩ kab me mama ɖe ene ƒe akpa ɖeka xɔ klosalo atɔ̃.
32 Elisa bɔbɔ nɔ aƒe me, eye ametsitsiawo nɔ anyi ɖe egbɔ. Fia la dɔ ame ɖo ɖe eŋgɔ, gake hafi dɔla la nava ɖo Elisa gbɔ la, egblɔ na ametsitsiawo be: “Miekpɔ ale si amewula ƒe vi sia dɔ ame ɖa be woatso ta le nunyea? Minɔ ŋudzɔ, ne dɔla la va ɖo ko la, mitu ʋɔa mialée sesĩe be wòagage ɖe eme o. Ðe eƒe aƒetɔ ƒe afɔzi mele ɖiɖim le emegbe oa?” 33 Esime wògale nu ƒom kpli wo la, kpɔ ɖa, dɔla la va ɖo egbɔ, eye fia la gblɔ be: “Yehowa gbɔe vɔ̃ sia tso. Nu ka ta maganɔ Yehowa sinu kpɔm?”
8:1-29
8 Eye Elisa gblɔ na nyɔnu si ƒe vi wògbɔ agbee la be: “Wò kple wò aƒemetɔwo mitso miayi aɖanye amedzro le afi sia afi si miate ŋu anye amedzro le, elabena Yehowa ana dɔ nato le anyigba la dzi ƒe adre sɔŋ.” 2 Ale nyɔnu la tso hewɔ abe ale si Mawu vavã ƒe ame la gblɔ ene.
Eya kple eƒe aƒemetɔwo dzo, eye woyi ɖanɔ Filistitɔwo ƒe anyigba dzi ƒe adre.
3 Le ƒe adrea ƒe nuwuwu la, nyɔnua gbugbɔ tso Filistitɔwo ƒe anyigba dzi, eye wòyi ɖaɖe kuku na fia la be wòatrɔ yeƒe aƒe kple agble ana ye.
4 Fia la gblɔ na Mawu vavã ƒe ame la ƒe subɔvi Gehazi be: “Meɖe kuku, gblɔ nu gã siwo katã Elisa wɔ la nam.” 5 Eye esi wòle ale si wògbɔ agbe ame kukua ŋu nya gblɔm na fiaa la, kpɔ ɖa, nyɔnu si ƒe vi wògbɔ agbee lae nye esi va le kuku ɖem na fia la be wòatrɔ yeƒe aƒe kple agble ana ye. Enumake Gehazi gblɔ be: “Nye aƒetɔ fia, nyɔnu lae nye esi, eye via si Elisa gbɔ agbee la hãe nye esi.” 6 Eye fia la bia nyɔnua wògblɔ nya la nɛ. Eye fia la ɖe fiaŋume ɖeka kpe ɖe nyɔnua ŋu gblɔ be: “Gbugbɔ eƒe nuwo katã kple nuku siwo katã wɔ le agblea me tso gbe si gbe wòdzo le anyigba la dzi va se ɖe fifia la nɛ.”
7 Elisa va Damasko esime Siria-fia Ben-Hadad nɔ dɔ lém.
Eye wova gblɔe nɛ be: “Mawu vavã ƒe ame la va afi sia.” 8 Eye fia la gblɔ na Hazael be: “Tsɔ nunana aɖe ɖe asi nàyi aɖado go Mawu vavã ƒe ame la. Eye nàbia gbe Yehowa le egbɔ be, ‘Mahaya le dɔléle sia mea?’” 9 Ale Hazael yi ɖado goe, eye wòtsɔ nunanaawo ɖe asi: Wonye Damasko ƒe nu nyuiwo katã ƒomevi, siwo wotsɔ do agba na kposɔ blaene. Eye wòva tɔ ɖe eŋkume gblɔ be: “Viwò Ben-Hadad, Siria-fia, dɔm ɖe gbɔwò be mabia be, ‘Mahaya le dɔléle sia mea?’” 10 Elisa ɖo eŋu nɛ be: “Yi ɖagblɔ nɛ be, ‘Àhaya godoo,’ gake Yehowa ɖee fiam be àku kokoko.” 11 Eye Mawu vavã ƒe ame la fɔ ŋku ɖe edzi gãa henɔ ekpɔm, ale be wòtɔtɔ. Eye Mawu vavã ƒe ame la de asi avifafa me.
12 Eye Hazael biae be: “Nu ka tae nye aƒetɔ le avi fam?” Eɖo eŋu be: “Elabena menya nu vevi si wɔ ge nègbɔna Israel-viwo.
Ke Elisa gblɔ be: “Yehowa ɖee fiam be wòe anye fia ɖe Siria dzi.” 14 Emegbe edzo le Elisa gbɔ va eya ŋutɔ ƒe aƒetɔ gbɔ, eye wòbiae be: “Nya kae Elisa gblɔ na wò?” Eɖo eŋu be: “Egblɔ nam be, ‘Àhaya.’” 15 Esi ŋu ke la, etsɔ abadzivɔ de tsi me tsɔ tsyɔ mo na fia la, va se ɖe esime wòku. Eye Hazael zu fia ɖe eteƒe.
16 Le Yehoram, Israel-fia Ahab vi, ƒe ƒe atɔ̃lia me la, Yehoram, Yuda-fia Yehosafat vi, zu fia, esime Yehosafat nye Yuda-fia.
17 Exɔ ƒe blaetɔ̃ vɔ eve esime wòzu fia, eye wòɖu fia ƒe enyi le Yerusalem.
18 Eto Israel-fiawo ƒe ʋe me, abe ale si tututu Ahab ƒe aƒemetɔwo wɔ ene, elabena Ahab vinyɔnue wòɖe; eye wòwɔ nu si nye vɔ̃ le Yehowa ŋkume.
19 Ke Yehowa medi be yeatsrɔ̃ Yuda o le eƒe subɔla David ta, elabena edo ŋugbe nɛ be yeana akaɖi aɖe eya kple viawo ɖaa. 20 Eƒe ŋkekewo mee Edom dze aglã ɖe Yuda ŋu, eye woɖo fia na wo ɖokui.
21 Eya ta Yehoram ho yi Zair kple eƒe tasiaɖamwo katã, eye wòfɔ le zã me yi ɖasi Edomtɔ siwo ɖe to ɖe eya kple tasiaɖam-megãwo; eye aʋakɔ la si yi woƒe agbadɔwo me.
22 Ke Edom dze aglã ɖe Yuda ŋu va se ɖe egbe sia.
Ɣemaɣie Libna hã dze aglã.
23 Yehoram ŋutinya susɔeawo kple nu siwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me.
24 Eye wotsɔ Yehoram mlɔ tɔgbuiawo gbɔ, woɖii ɖe tɔgbuiawo gbɔ le David Ƒe Du la me. Eye via Ahaziya zu fia ɖe eteƒe.
25 Le Israel-fia Yehoram, Ahab vi ƒe ƒe wuievelia me la, Yuda-fia Yehoram vi Ahaziya zu fia.
26 Ahaziya xɔ ƒe blaeve vɔ eve esime wòzu fia, eye wòɖu fia ƒe ɖeka le Yerusalem. Dadaa ŋkɔe nye Ataliya, si nye Israel-fia Omri tɔgbuiyɔvi.
27 Eto Ahab ƒe aƒe la ƒe ʋe me, eye wòwɔ nu si nye vɔ̃ le Yehowa ŋkume abe Ahab ƒe aƒe la ene, elabena eɖe Ahab ƒe ƒomea me tɔ.
28 Eya ta ekplɔ Yehoram, Ahab vi, ɖo yi aʋa wɔ ge kple Siria-fia Hazael le Ramot-Gilead, ke Siriatɔwo de abi Yehoram ŋu.
29 Eya ta Fia Yehoram trɔ yi Yezreel be woakpɔ abi si Siriatɔwo de eŋu le Rama esime wòle aʋa wɔm kple Siria-fia Hazael la gbɔ nɛ. Ke Ahaziya, Yuda-fia Yehoram vi, yi Yehoram, Ahab vi, kpɔ ge ɖa le Yezreel, elabena exɔ abi.
9:1-37
9 Eye nyagblɔɖila Elisa yɔ nyagblɔɖilawo ƒe viwo dometɔ ɖeka gblɔ nɛ be: “Bla ali dzi, eye nàɖe abla atsɔ amigoe sia ɖe asi ayi Ramot-Gilead. 2 Ne èɖo afi ma la, di Yehu, Yehosafat vi, si nye Nimsi vi, le afi ma; na wòatso le nɔviawo dome, eye kplɔe yi xɔ ememetɔ la me. 3 Tsɔ amigoe la nàkɔ ami ɖe tame nɛ agblɔ be, ‘Ale Yehowa gblɔe nye esi: “Mesi ami na wò be nànye fia ɖe Israel dzi.”’ Emegbe nàʋu ʋɔa asi; mègalala o.” 4 Eya ta nyagblɔɖilaa ƒe subɔvi la dze mɔ yi Ramot-Gilead. 5 Esi wòɖo la, aʋakplɔlawo ɖi anyi. Eye wògblɔ be: “Amegã, mexɔ gbedeasi aɖe vɛ na wò.” Yehu biae be: “Mía dometɔ kae?”
Eɖo eŋu be: “Amegã, wòe!” 6 Ale Yehu tso yi aƒea me; eye subɔvi la kɔ ami la ɖe tame nɛ gblɔ be, “Ale Yehowa, Israel ƒe Mawu la, gblɔe nye esi: ‘Mesi ami na wò be nànye fia ɖe Yehowa ƒe dukɔ, Israel dzi.
7 Tsrɔ̃ wò aƒetɔ Ahab ƒe aƒe la, ne mabia hlɔ̃ ɖe nye subɔla nyagblɔɖilawo kple Yehowa subɔla siwo katã Izebel wu la ƒe ʋu ta. 8 Ahab ƒe aƒe blibo la katã atsrɔ̃; eye matsrɔ̃ Ahab ƒe me ŋutsuwo katã kple wɔnamanɔŋutɔ kpakple ame beliwo gɔ̃ hã ɖa le Israel. 9 Mawɔ Ahab ƒe aƒe la abe Yeroboam, Nebat vi, ƒe aƒe kple Baasa, Ahiya vi, ƒe aƒe ene. 10 Eye avuwo aɖu Izebel keŋkeŋ le Yezreel-nyigba dzi, eye ame aɖeke maɖii o.’”
Eye wòʋu ʋɔa hesi dzo.
11 Esi Yehu trɔ va eƒe aƒetɔ ƒe subɔviwo gbɔ la, wobiae be: “Eme faa? Nu ka tae aɖaʋatɔ sia va gbɔwò ɖo?”
Ke egblɔ na wo be: “Miawo ŋutɔwo mienya ŋutsu sia kple nya si ƒomevi wògblɔnae.” 12 Ke wogblɔ be: “Aʋatsoe!
Gblɔe na mí dzro.” Eye wògblɔ be: “Ale kple ale wògblɔ nam ye nye esi, eye wògagblɔ be, ‘Ale Yehowa gblɔe nye esi: “Mesi ami na wò be nànye fia ɖe Israel dzi.”’” 13 Eye wo dometɔ ɖe sia ɖe wɔ kaba ɖe eƒe awu tsɔ da ɖe ete le atrakpuiawo dzi, eye wode asi kpẽkuku me hele gbɔgblɔm be: “Yehu zu fia!” 14 Ale Yehu, Yehosafat ƒe vi, Nimsi vi, ɖo nugbe ɖe Yehoram ŋu.
Le ɣeyiɣi ma katã me la, Yehoram kple Israel blibo la le ŋudzɔ ɖe Siria-fia Hazael ŋu le Ramot-Gilead. 15 Emegbe Fia Yehoram gbugbɔ yi Yezreel be woakpɔ abi si Siriatɔwo de eŋu esime wòle aʋa wɔm kple Siria-fia Hazael la gbɔ nɛ.
Eye Yehu gblɔ be: “Ne mielɔ̃ ɖe edzi la, ekema ame aɖeke megasi tso dua me ayi aɖagblɔe le Yezreel o.” 16 Eye Yehu ge ɖe eƒe tasiaɖam me hedze mɔ yina Yezreel, elabena Yehoram xɔ abi eye wòle aba dzi le afi ma, eye Yuda-fia Ahaziya va Yehoram kpɔ ge ɖa.
17 Esi gbetakpɔla tɔ ɖe mɔ́ sesẽ la tame le Yezreel la, ekpɔ Yehu ƒe ameha si gbɔna la, enumake egblɔ be: “Mele ameha aɖe kpɔm.” Eye Yehoram gblɔ be: “Ðe sɔdola ɖeka ɖo ɖa, ne wòayi aɖado go wo abia be: ‘Ŋutifafa yea?’” 18 Eya ta sɔdola ɖeka yi ɖado goe gblɔ be: “Ale fia la gblɔe nye esi, ‘Ŋutifafa yea?’” Ke Yehu gblɔ be: “‘Ŋutifafanya’ kae tsɔ gbɔwò? Va yi megbenye!”
Va yi megbenye!” 20 Eye gbetakpɔla la gagblɔ be: “Eyi ɖaɖo wo gbɔ, ke metrɔ gbɔ o; woƒe tasiaɖamdodo ɖi Yehu, Nimsi tɔgbuiyɔvi la tɔ, elabena edoa tasiaɖam abe aɖaʋatɔ ene.” 21 Eye Yehoram gblɔ be: “Tsi sɔ ɖe tasiaɖam ŋu nam!” Ale wotsi sɔ ɖe eƒe aʋatasiaɖam la ŋu, eye Israel-fia Yehoram kple Yuda-fia Ahaziya dometɔ ɖe sia ɖe le eya ŋutɔ ƒe aʋatasiaɖam me, eye wodze mɔ yina Yehu kpe ge.
Wotui le Yezreeltɔ Nabot ƒe agble me. 22 Esi Yehoram kpɔ Yehu ko la, ebiae be: “Yehu, ŋutifafa yea?”
Ke eɖo eŋu be: “Aleke ŋutifafa awɔ anɔ anyi, zi ale si dawò Izebel ƒe ahasiwɔwɔ kple eƒe dzosasa gbogboawo li?” 23 Enumake Yehoram trɔ eƒe tasiaɖam be yeasi, eye wògblɔ na Ahaziya be: “Ahaziya, etrɔ mí to eme!” 24 Ke Yehu vu eƒe da me, eye wòté megbe na Yehoram, eye aŋutrɔ la ŋɔ eƒe dzi ɖi go, ale wòmu dze eƒe tasiaɖam la me.
25 Eye Yehu gblɔ na eƒe asrafomegã Bidkar be: “Kɔe ƒu gbe ɖe Nabot Yezreeltɔ la ƒe agble me. Ðo ŋku edzi be: Nye kpli wòe nɔ tasiaɖam dom le fofoa Ahab yome, esime Yehowa gblɔ nya sia ɖe eŋu be: 26 ‘“Esi mekpɔ Nabot ƒe ʋu kple viawo ƒe ʋu etsɔ ta la,” Yehowa ye gblɔe, “maɖo eteƒe na wò le agble sia me,” Yehowa ye gblɔe.’
Eya ta kɔe ƒu gbe ɖe agble la me le Yehowa ƒe nya la nu.” 27 Esi Yuda-fia Ahaziya kpɔ nu si nɔ dzɔdzɔm la, esi to mɔ si ɖo ta abɔmexɔ la gbɔ. (Emegbe Yehu ti eyome gblɔ be: “Mida nu eya hã!”
28 Eye eƒe dɔlawo va kɔe ɖe tasiaɖam me yi Yerusalem, eye woɖii ɖe eƒe yɔdo me le tɔgbuiawo gbɔ le David Ƒe Du la me.
29 Ahab vi Yehoram ƒe ƒe wuiɖekɛlia mee Ahaziya zu fia ɖe Yuda dzi.)
30 Esi Yehu va Yezreel la, Izebel see. Eya ta eɖo tu ɖe ŋku hedzra eƒe taɖa ɖo nyuie, eye wòdo mo ɖa to fesre nu kpɔ anyigba. 31 Esi Yehu to agboa nu ge ɖe eme la, Izebel bia be: “Eme nyo na Zimri, eƒe aƒetɔ wula laa?” 32 Eye Yehu fɔ kɔ dzi kpɔ fesrea nu gblɔ be: “Ame kae le dzinye? Ame kae?”
Enumake fiaŋume eve alo etɔ̃ do mo ɖa kpɔe le anyigba. 33 Eye wògblɔ be: “Mitu asii ƒu anyi!” Ale wotu asii ƒu anyi, eye eƒe ʋu hlẽ ɖe glia kple sɔawo ŋu, eye Yehu do eƒe sɔwo to edzi fanyae.
34 Azɔ ege ɖe eme, ɖu nu no nu, emegbe egblɔ be: “Meɖe kuku, miyi ɖakpɔ nyɔnu fiƒodeme sia gbɔ, ne miaɖii, elabena fiavinyɔnue.” 35 Esi woyi be yewoaɖii la, womekpɔ eƒe afi aɖeke o, negbe eƒe takoli kple afɔbayawo kpakple eƒe asibayawo ko.
36 Esi wotrɔ va gblɔe nɛ la, egblɔ be: “Esiae nye Yehowa ƒe nya, si wògblɔ ɖi to eƒe subɔla Eliya Tisbitɔ la dzi be, ‘Avuwo aɖu Izebel ƒe lã le Yezreel gble me. 37 Eye Izebel ƒe kukua anɔ abe aɖu ene le Yezreel gble me, ale be womate ŋu agblɔ be: “Izebel ye nye esia” o.’”
10:1-36
10 Viŋutsu blaadre nɔ Ahab si le Samaria. Eya ta Yehu ŋlɔ agbalẽwo ɖo ɖe Yezreel ƒe amegãwo, ametsitsiawo kple Ahab viwo dzi kpɔlawo le Samaria be: 2 “Ne agbalẽ sia va ɖo mia gbɔ la, minyae be miaƒe aƒetɔ ƒe viŋutsuwo le mia gbɔ hekpe ɖe aʋatasiaɖamwo, sɔwo kple du sesẽ la kpakple aʋawɔnuwo ŋu. 3 Eya ta mitia miaƒe aƒetɔ la ƒe viŋutsuwo dometɔ nyuitɔ kple esi dze wu, ne miatsɔe aɖo fofoa ƒe fiazikpui dzi.
Eye miwɔ aʋa ɖe miaƒe aƒetɔ ƒe aƒe la nu.” 4 Gake vɔvɔ̃ ɖo wo vevie, eye wogblɔ be: “Kpɔ ɖa!
Ne fia eve mete ŋu nɔ te ɖe enu o ɖe, aleke míawo míawɔ anɔ te ɖe enu?” 5 Eya ta fiasãdzikpɔla, nutodziɖula, ametsitsiawo, kple ɖeviawo dzi kpɔlaawo ɖo du ɖe Yehu be: “Wò subɔviwo míenye eye nu sia nu si nàgblɔ na mí la, míawɔe. Míatsɔ ame aɖeke aɖo fiae o. Nu si nyo ŋuwò la, wɔe.” 6 Eye wòŋlɔ agbalẽ na wo zi evelia be: “Ne miele dzinye, eye mielɔ̃ be yewoaɖo tom la, ekema mitsɔ miaƒe aƒetɔ ƒe viwo ƒe tawo va gbɔnye le Yezreel etsɔ ɣealewoɣi.” Ke fiaviŋutsu blaadreawo le ŋutsu bubume siwo le dua me siwo le wo dzi kpɔm la gbɔ. 7 Esi agbalẽa va ɖo wo gbɔ ko la, wolé fiaviŋutsu blaadreawo, wowu wo, eye wotsɔ woƒe tawo de kusiwo me ɖo ɖee le Yezreel. 8 Eye ame dɔdɔ la va toe nɛ be: “Wotsɔ fiaviŋutsuawo ƒe tawo vɛ.” Eye wògblɔ be: “Mitsɔ wo li kɔ eve ɖe dugbo la nu va se ɖe esime ŋu nake.” 9 Esi ŋu ke wòdo go la, eva tɔ ɖe dukɔ blibo la ŋgɔ gblɔ be: “Mieɖi fɔ o.
Nyateƒee, meɖo nugbe ɖe nye aƒetɔ ŋu, eye mewui, gake ame kae wu ame siawo katã? 10 Eya ta minyae be, Yehowa ƒe nya si wògblɔ ɖe Ahab ƒe aƒe la ŋu la dometɔ aɖeke mado kpo emevava o, eye Yehowa wɔ nya si wògblɔ to eƒe subɔla Eliya dzi la dzi.” 11 Azɔ hã, Yehu wu ame siwo katã susɔ ɖe Ahab ƒe me le Yezreel kple eƒe bubumewo katã, exɔlɔ̃wo kple eƒe nunɔlawo, eye wo dometɔ aɖeke mekpɔtɔ o. 12 Eye wòtso dze mɔ ɖo ta Samaria.
Alẽkplɔlawo ƒe xɔ si me wokoa fu na lãwo le la le mɔa dzi. 13 Afi mae Yehu do go Yuda-fia Ahaziya nɔviwo le, eye wòbia wo be: “Ame kawoe mienye?” Woɖo eŋu be: “Ahaziya nɔviwoe míenye, eye míeyina be míakpɔ fia la ƒe viwo kple fiasrɔ̃ ƒe viwo ɖa.” 14 Yehu gblɔ enumake be: “Milé wo agbagbee!” Ale wolé wo agbagbee hewu wo ɖe vudo si le xɔ si me wokoa fu na lãwo le la gbɔ; wole ŋutsu blaene vɔ eve.
Mena wo dometɔ aɖeke kpɔtɔ o. 15 Esi wòdzo le afi ma yina la, edo go Yehonadab, Rekab vi, ame si gbɔna ekpe ge.
Esi wòdo gbe nɛ la, ebiae be: “Wò dzi ku ɖe ŋunye bliboe abe ale si nye dzi ku ɖe ŋuwò enea?”
“Ne ele nenema la, ekema na asim.”
Eye Yehu lée wòge ɖe tasiaɖam la me le egbɔ. 16 Eye wògblɔ be: “Va míyi ne nàkpɔ ale si mele ŋu ʋãm ɖe Yehowa nui ɖa.”
Eye wona wònɔ eƒe aʋatasiaɖam la me yi kplii. 17 Esi wòva ɖo Samaria la, ewu ame siwo katã susɔ ɖe Ahab ƒe me le Samaria va se ɖe esime wotsrɔ̃ wo vɔ, le Yehowa ƒe nya si wògblɔ na Eliya la nu.
18 Azɔ hã, Yehu ƒo dukɔ blibo la nu ƒu gblɔ na wo be: “Ahab subɔ Baal vie ko, gake Yehu ya le esubɔ ge geɖe wu. 19 Eya ta miyɔ Baal ƒe nyagblɔɖilawo katã, eƒe subɔlawo katã kple eƒe nunɔlawo katã va ƒo ƒu ɖe gbɔnye. Migana wo dometɔ ɖeka hɔ̃ hã natsi anyi o, elabena mele vɔ gã aɖe sa ge na Baal. Ame si atsi anyi la, manɔ agbe o.” Ke ayemenue Yehu wɔ, ale be wòatsrɔ̃ Baal subɔlawo. 20 Eye Yehu gblɔ be: “Miɖe gbeƒã takpekpe tɔxɛ aɖe na Baal.” Eya ta woɖe gbeƒãe.
21 Emegbe Yehu ɖo du ɖe Israel blibo la, ale be Baal subɔlawo katã va. Wo dometɔ ɖeka hɔ̃ hã metsi anyi, si meva o. Eye woge ɖe Baal ƒe xɔ la me, eye woyɔ Baal ƒe xɔ la kpikpikpi tso go ɖeka me va se ɖe go kemɛ me.
22 Eye wògblɔ na awudzraɖoƒedzikpɔla la be: “Ðe awuwo do goe na Baal subɔlawo katã.” Ale wòɖe awuawo do goe na wo.
23 Eye Yehu kple Yehonadab, Rekab vi, ge ɖe Baal ƒe xɔ la me. Azɔ egblɔ na Baal subɔlawo be: “Milé ŋku ɖe ameawo dome nyuie, ne miakpɔ egbɔ be Yehowa subɔla aɖeke mele afi sia kpli mi o, negbe Baal subɔlawo ɖeɖe ko.” 24 Ke wova be yewoasa vɔ ahasa numevɔ.
Ke Yehu ɖe ŋutsu blaenyi ɖo xexe, gblɔ be: “Ne ame siwo mede mia si la dometɔ aɖe si le ame aɖe si me la, eƒe agbe axɔ ɖe amea ƒe agbe teƒe.” 25 Esi Yehu nya sa numevɔ la vɔ ko la, egblɔ na dzɔlawo kple asrafomegãwo be: “Mige ɖe eme, miwu wo! Migana wo dometɔ ɖeka hɔ̃ hã nasi o!”
Eye dzɔlawo kple asrafomegãwo tsɔ yi wu wo, eye wotsɔ wo ƒu gbe ɖe xexe, eye wole edzi va ɖo Baal ƒe gbedoxɔ emetɔ me ke.
26 Eye woɖe Baal ƒe aƒe la ƒe trɔ̃sɔtiwo katã do goe hetɔ dzo wo. 27 Wogbã Baal ƒe sɔti la kple Baal ƒe xɔ la hetsɔ wo wɔ nugododeƒewoe va se ɖe egbe sia.
28 Ale Yehu tsrɔ̃ Baal ɖa le Israel keŋkeŋ.
29 Gake Yehu metrɔ le Yeroboam, Nebat vi la, ƒe nu vɔ̃ siwo wòtsɔ he Israel de nu vɔ̃ me, si nye sikanyivi siwo dometɔ ɖeka le Betel, eye ɖeka le Dan la, yome o. 30 Eya ta Yehowa gblɔ na Yehu be: “Esi nèwɔ nu si dze hele dzɔdzɔe le ŋkunyeme, eye nèwɔ Ahab ƒe aƒe la abe ale si wòle le nye dzi me ene ta la, viwòŋutsuwo anɔ Israel ƒe fiazikpui dzi va se ɖe dzidzime enelia dzi.” 31 Ke Yehu mezɔ le Yehowa, Israel ƒe Mawu la, ƒe Se la nu kple eƒe dzi blibo o. Metrɔ ɖa le Yeroboam ƒe nu vɔ̃ siwo wòtsɔ he Israel de nu vɔ̃ me la ŋu o.
32 Ŋkeke mawo mee Yehowa na wonɔ Israel-nyigba la xɔm vivivi. Eye Hazael nɔ wo dzi dzem le Israel-nyigba blibo la katã dzi, 33 tso Yordan nu ɖo ta ɣedzeƒe, Gilead-nyigba blibo la katã, si nye Gad viwo, Ruben viwo kple Manase viwo ƒe anyigba, tso Aroer, si le Arnon Bali la nu va se ɖe Gilead kple Basan.
34 Ke Yehu ŋutinya susɔeawo kple nu siwo katã wòwɔ kple eƒe kalẽwɔwɔwo katã la, woŋlɔ wo ɖe Israel-fiawo ƒe ŋutinyagbalẽ me.
35 Eye wotsɔ Yehu mlɔ tɔgbuiawo gbɔ, woɖii ɖe Samaria; eye via Yehoahaz zu fia ɖe eteƒe.
36 Ɣeyiɣi si Yehu ɖu fia ɖe Israel dzi le Samaria la le ƒe blaeve vɔ enyi.
11:1-21
11 Esi Ataliya, si nye Ahaziya dada kpɔ be ye via ku la, etso hetsrɔ̃ fiaƒome blibo la.
2 Ke Yehoseba, Fia Yehoram vinyɔnu, si nye Ahaziya nɔvinyɔnu, fi Ahaziya vi Yehoas dzoe le fiaviŋutsu siwo wu ge wole la dome, eye wòtsɔ eya kple eƒe nonala yi ɖaɣla ɖe xɔ ememetɔ aɖe me. Wodze agbagba ɣlae ɖe Ataliya, ale be womewui o.
3 Eye wònɔ ɣaɣla le egbɔ le Yehowa ƒe aƒe la me ƒe ade esime Ataliya nɔ fia ɖum ɖe anyigba la dzi.
Ebla nu kpli wo hena woka atam ƒu edzi le Yehowa ƒe aƒe la me, emegbe eɖe fia vi la fia wo. 5 Eye wòde se na wo be: “Nu si miawɔe nye esi: Miaƒe akpa ɖeka le etɔ̃ me nava le Sabat dzi ahadzɔ fia ƒe aƒe la ŋu nyuie, 6 eye akpa ɖeka le etɔ̃ me nanɔ Gɔmeɖokpegbo la nu, eye akpa ɖeka le etɔ̃ me nanɔ dugbo la nu le dzɔlawo megbe; eye mianɔ aƒe la ŋu dzɔm nyuie ɖe mia nɔewo yome.
Eya ta wo dometɔ ɖe sia ɖe kplɔ eƒe ame siwo ava le Sabat dzi kple ame siwo adzo le Sabat dzi la siaa va nunɔla Yehoyada gbɔ. 10 Eye nunɔla la tsɔ Fia David ƒe akplɔ kple eƒe akpoxɔnu kotoo siwo le Yehowa ƒe aƒe la me la na ame alafa ƒe tatɔawo. 11 Eye fiasãŋudzɔlawo dometɔ ɖe sia ɖe lé eƒe aʋawɔnuwo ɖe asi hetɔ ɖi, wole aƒe la ƒe ɖusime va se ɖe aƒe la ƒe miame kple vɔsamlekpui la gbɔ kpakple aƒe la ŋu, woƒo xlã fia la godoo va kpe. 12 Eye wòkplɔ fia vi la do goe heɖɔ fiakuku la nɛ eye wòtsɔ Ðaseɖiɖi la ɖo ta nɛ; ale woɖoe fia hesi ami nɛ. Eye wosi akpe hedo ɣli be: “Fia nenɔ agbe tegbee!” 13 Esi Ataliya se hoowɔwɔ kple amewo ƒe duƒuƒu la, eva dukɔ la gbɔ le Yehowa ƒe aƒe la me enumake. 14 Eye wòkpɔ fia la le tsitre ɖe sɔti la gbɔ le kɔnu la nu. Tatɔawo kple kpẽkulawo le fia la gbɔ, eye dukɔ la me tɔwo katã le dzidzɔ kpɔm hele kpẽ kum.
Eye Ataliya dze eƒe awuwo hedo ɣli be: “Nugbeɖoɖoe! Nugbeɖoɖoe!” 15 Ke Yehoyada ɖe gbe na ame alafa ƒe tatɔ siwo le aʋakɔ la nu be: “Mikplɔe do go le ameawo dome, eye ame sia ame si adze eyome la, mida yii ƒu anyi!” Elabena nunɔla la gblɔ be: “Migawui ɖe Yehowa ƒe aƒe la me o.” 16 Eya ta wolée, eye esi wova ɖo afi si sɔwo tona yia fia ƒe aƒe me la, wowui ɖe afi ma.
17 Eye Yehoyada na fia la kple dukɔ la bla nu kple Yehowa be yewoayi edzi anye Yehowa ƒe dukɔ, eye wòna fia la hã bla nu kple dukɔ la.
18 Emegbe dukɔ la me tɔwo katã va Baal ƒe me va gbã eƒe vɔsamlekpuiwo kple eƒe legbawo gudugudu, eye wowu Baal ƒe nunɔla Matan ɖe vɔsamlekpuiawo ŋgɔ.
Eye nunɔla la ɖo dzikpɔlawo ɖe Yehowa ƒe aƒe la nu. 19 Eɖe ame alafa ƒe tatɔwo kple dzɔla Kariatɔwo kple fiasãŋudzɔlawo kpakple dukɔ la me tɔwo katã hã be woakplɔ fia la tso Yehowa ƒe me, woto fiasãŋudzɔlawo ƒe agbo nu yi fia ƒe aƒe la me; eye wòbɔbɔ nɔ fiazikpui la dzi. 20 Eye dukɔ blibo la kpɔ dzidzɔ; dua me fa, elabena wowu Ataliya kple yi le fia la ƒe aƒe me.
21 Yehoas xɔ ƒe adre esime wòzu fia.
12 Le Yehu ƒe ƒe adrelia me la, Yehoas zu fia, eye wòɖu fia ƒe blaene le Yerusalem. Dadaa ŋkɔe nye Zibiya, tso Beer-Seba.
2 Yehoas wɔ nu si nyo le Yehowa ŋkume le ŋkeke siwo katã me nunɔla Yehoyada fia nui la me.
3 Gake meɖe nuxeƒewo ɖa o, eye dukɔ la gasaa vɔ hedoa dzudzɔ le nuxeƒeawo kokoko.
6 Le Fia Yehoas ƒe ƒe blaeve vɔ etɔ̃lia me gɔ̃ hã la, nunɔlawo mekpɔ dzra aƒe la ƒe gbagbãƒewo ɖo o. 7 Eya ta Fia Yehoas yɔ nunɔla Yehoyada kple nunɔla bubuawo gblɔ na wo be: “Nu ka tae miele aƒe la ƒe gbagbãƒewo ɖɔm ɖo o? Eya ta migaxɔ ga aɖeke le ame siwo tsɔnɛ vanɛ la si azɔ o, negbe ne miazãe atsɔ aɖɔ aƒe la ɖo hafi.” 8 Eye nunɔlawo lɔ̃ ɖe edzi be yewomagaxɔ ga aɖeke tso dukɔ la si azɔ o, eye be aƒe la dzadzraɖo meganye yewoƒe agba o.
9 Azɔ nunɔla Yehoyada tsɔ aɖaka aɖe, ŋɔ do ɖe eƒe nutuvi ŋu, eye wòtsɔe da ɖe vɔsamlekpui la xa, le ɖusime, ne woyina Yehowa ƒe aƒe la me. Eya mee nunɔla siwo nye agbonudzɔlawo tsɔa ga siwo katã wotsɔna vaa Yehowa ƒe aƒea me la kɔna ɖo.
10 Ɣesiaɣi si wokpɔ be gaa sɔ gbɔ ɖe aɖakaa me la, ekema fia ƒe agbalẽŋlɔla kple nunɔlagã la vana, eye woɖea ga si wotsɔ va Yehowa ƒe aƒea me la hexlẽnɛ. 11 Eye wotsɔa ga si woxlẽ la dea asi na Yehowa ƒe aƒe la ƒe dɔdzikpɔlawo.
Woawo hã tsɔnɛ xea fe na atikpalawo kple xɔtula siwo le dɔ wɔm le Yehowa ƒe aƒe la ŋu, 12 kple gliɖolawo kpakple kpefulawo. Woƒlea xɔtutiwo kple kpe fufuwo hã, ne woaɖɔ Yehowa ƒe aƒe la ƒe gbagbãƒewo ɖo, eye wozãa gaa tsɔ kpɔa nu siwo katã wozãna ɖe aƒe la ɖɔɖɔ ɖo ŋu la gbɔ. 13 Ke wometsɔ ga si wotsɔna vaa Yehowa ƒe aƒe la me la wɔ klosalogbawo, dzotsinuwo, agba goboewo, kpẽwo, alo sikanu loo alo klosalonu aɖeke hena Yehowa ƒe aƒe la o. 14 Dɔwɔlaawo koe wotsɔa gaa nana be woatsɔ aɖɔ Yehowa ƒe aƒe la ɖo.
15 Womebiaa akɔnta ŋutsu siwo si wotsɔa ga la dena be woatsɔe ana dɔwɔlaawo la o, elabena woka ɖe wo dzi.
16 Ke wometsɔa ga si woxena ɖe fɔɖivɔsa ta kple ga si woxena ɖe nuvɔ̃vɔsa ta ya vana Yehowa ƒe aƒe la me o; wonye nunɔlawo tɔ.
17 Ɣemaɣie Siria-fia Hazael ho ɖawɔ aʋa kple Gat, eye wòxɔe; ema megbe eɖoe be yeaho ɖe Yerusalem hã ŋu.
18 Eya ta Yuda-fia Yehoas tsɔ nunana kɔkɔe siwo katã ŋu tɔgbuia Yuda-fia siwo nye Yehosafat, Yehoram kple Ahaziya kɔ, kple eya ŋutɔ ƒe nunana kɔkɔewo kpakple sika siwo katã le Yehowa ƒe aƒe ƒe kesinɔnudzraɖoƒe kple fia ƒe aƒe me la, ɖo ɖe Siria-fia Hazael. Ale wòtrɔ dzo le Yerusalem ŋu.
19 Yehoas ŋutinya susɔeawo kple nu siwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me.
20 Ke Yehoas ŋumewo ɖo nugbe ɖe eŋu, eye wowui le Kpo la ƒe aƒe la gbɔ, le mɔ si yi Sila la dzi. 21 Eŋume siwo wui la woe nye Yozakar, Simeat vi, kple Yehozabad, Somer vi.
Woɖii ɖe tɔgbuiawo gbɔ le David Ƒe Du la me, eye via Amaziya zu fia ɖe eteƒe.
13 Le Yuda-fia Yehoas, Ahaziya vi, ƒe ƒe blaeve vɔ etɔ̃lia me la, Yehoahaz, Yehu vi, zu fia ɖe Israel dzi le Samaria, eye wòɖu fia ƒe wuiadre. 2 Ewɔ nu si nye vɔ̃ le Yehowa ŋkume, eye wòlé Yeroboam, Nebat vi ƒe nu vɔ̃ si wòtsɔ he Israel de nu vɔ̃ me la me ɖe asi sesĩe. Meɖe asi le eŋu o.
3 Ale Yehowa ƒe dziku fla ɖe Israel ŋu, eye wòtsɔ wo de asi na Siria-fia Hazael kple Hazael vi Ben-Hadad le woƒe ŋkekeawo katã me.
4 Emegbe Yehoahaz ɖe kuku na Yehowa, eye Yehowa ɖo toe; elabena ekpɔ ale si Siria-fia te Israel ɖe anyii la. 5 Eya ta Yehowa na xɔla Israel be wòaɖee le Siria si me, eye Israel-viwo ganɔ woƒe aƒewo me abe tsã ene.
6 (Ke hã, womeɖe asi le Yeroboam ƒe aƒe la ƒe nu vɔ̃ si wòtsɔ he Israel de nu vɔ̃ me la ŋu o. Woganɔ ewɔm kokoko; eye Asera ƒe legba gakpɔtɔ nɔ Samaria.) 7 Aʋakɔ si Siria-fia kpɔtɔ ɖi na Yehoahaz koe nye sɔdola blaatɔ̃, tasiaɖam ewo, kple aʋawɔla afɔzɔla akpe ewo, elabena etsrɔ̃ wo, eye wòfanya wo abe ke le nukugbɔƒe ene.
8 Ke Yehoahaz ŋutinya susɔeawo kple nu siwo katã wòwɔ kpakple eƒe kalẽwɔwɔwo la, woŋlɔ wo ɖe Israel-fiawo ƒe ŋutinyagbalẽ me.
9 Eye wotsɔ Yehoahaz mlɔ tɔgbuiawo gbɔ, woɖii ɖe Samaria, eye via Yehoas zu fia ɖe eteƒe.
10 Le Yuda-fia Yehoas ƒe ƒe blaetɔ̃ vɔ adrelia me la, Yehoas si nye Yehoahaz vi zu fia ɖe Israel dzi le Samaria, eye wòɖu fia ƒe wuiade. 11 Ewɔ nu si nye vɔ̃ le Yehowa ŋkume. Meɖe asi le Yeroboam, Nebat vi ƒe nu vɔ̃ siwo katã wòtsɔ he Israel de nu vɔ̃ me la ŋu o. Elé wo me ɖe asi.
12 Ke Yehoas ŋutinya susɔeawo kple nu siwo katã wòwɔ, eƒe kalẽwɔwɔwo kple ale si wòwɔ aʋa kple Yuda-fia Amaziya la, woŋlɔ wo ɖe Israel-fiawo ƒe ŋutinyagbalẽ me.
13 Eye wotsɔ Yehoas mlɔ tɔgbuiawo gbɔ, eye Yeroboam bɔbɔ nɔ eƒe fiazikpui dzi. Woɖi Yehoas ɖe Israel-fiawo gbɔ le Samaria.
14 Esime Elisa dze dɔ si va wui mlɔeba la, Israel-fia Yehoas va egbɔ, eye wòfa avi gblɔ be: “Fofonye, fofonye! Israel ƒe aʋatasiaɖam kple eƒe sɔdolawo!” 15 Eye Elisa gblɔ nɛ be: “Tsɔ dati kple aŋutrɔwo.”
Ale wòtsɔ dati kple aŋutrɔwo. 16 Eye wògblɔ na Israel-fia la be: “Tsɔ wò asi ɖo dati la dzi.”
Eye wòtsɔ asi ɖo edzi; emegbe Elisa tsɔ eƒe asiwo ɖo fia la ƒe asiwo dzi. 17 Eye wògblɔ be: “Ʋu fesre si ɖo ta ɣedzeƒe gome.” Eye wòʋui.
Àsi Siria le Afek va se ɖe esime nàtsrɔ̃ wo keŋkeŋ.” 18 Eye wògagblɔ be: “Tsɔ aŋutrɔawo.” Eye wòtsɔ wo. Eye wògblɔ na Israel-fia la be: “Tsɔ wo ƒo anyigba.” Eye wòƒoe zi etɔ̃ hedzudzɔ.
19 Eye Mawu vavã ƒe ame la do dziku ɖe fia la ŋu hegblɔ be: “Ðe wòle be nàƒoe zi atɔ̃ alo zi ade hafi! Anye ne àsi Siria va se ɖe esime nàtsrɔ̃e keŋkeŋ, ke azɔ la, zi etɔ̃ ko nàsi Siria.” 20 Emegbe Elisa ku, eye woɖii.
Le ŋkeke mawo me la, Moabtɔwo ƒe adzohawo vaa anyigba la dzi le ƒea ƒe gɔmedzedze. 21 Gbe ɖeka esi amewo yi ŋutsu aɖe ɖi ge la, wokpɔ adzoha aɖe, eya ta wowɔ kaba tsɔ ame kukua ƒu gbe ɖe Elisa ƒe yɔdo me hesi dzo.
Esi ame kukua ka Elisa ƒe ƒuwo ŋu ko la, egbɔ agbe, eye wòtso ɖe eƒe afɔwo dzi. 22 Ke Siria-fia Hazael te Israel ɖe anyi le Yehoahaz ƒe ŋkekeawo katã me.
Medi be yeatsrɔ̃ wo o, eye meɖe wo ɖa le eƒe ŋkuta o va se ɖe egbe sia. 24 Siria-fia Hazael ku, eye via Ben-Hadad zu fia ɖe eteƒe. 25 Eye Yehoas, Yehoahaz vi, gaxɔ du siwo Hazael xɔ le fofoa Yehoahaz si le aʋa me la le via Ben-Hadad si.
Yehoas ɖu edzi zi etɔ̃ le aʋa me, eye wòxɔ Israel ƒe duwo.
14:1-29
14 Le Israel-fia Yehoas, Yehoahaz vi, ƒe ƒe evelia me la, Yuda-fia Yehoas vi Amaziya zu fia. 2 Exɔ ƒe blaeve vɔ atɔ̃ esime wòzu fia, eye wòɖu fia ƒe blaeve vɔ asieke le Yerusalem.
Dadaa ŋkɔe nye Yehoadin, tso Yerusalem.
3 Ewɔ nu si le dzɔdzɔe le Yehowa ŋkume, negbe ɖeko mede tɔgbuia David tɔ nu o. Ewɔ pɛpɛpɛ abe ale si fofoa Yehoas wɔ ene.
4 Gake womeɖe nuxeƒewo ɖa o, eye dukɔ la gasaa vɔ hedoa dzudzɔ le nuxeƒeawo kokoko.
5 Esi fiaɖuƒe la nya li ke ɖe esi me ko la, ewu eƒe dɔla siwo wu fofoa fia la. 6 Ke mewu amewulaawo ƒe viwo ya o, le se si Yehowa de woŋlɔ ɖe Mose ƒe Segbalẽa me la nu, be: “Womawu fofowo ɖe viwo ta o, eye womawu viwo hã ɖe fofowo ta o; ke boŋ woawu ame sia ame ɖe eya ŋutɔ ƒe nu vɔ̃ ta.” 7 Ewu Edomtɔ akpe ewo le Dzebali la me, eye wòxɔ Sela le aʋa la me, eye wona ŋkɔe be Yokteel va se ɖe egbe sia.
8 Emegbe Amaziya dɔ amewo ɖo ɖe Yehoas, Yehoahaz vi, Yehu vi, si nye Israel-fia gbɔ be: “Va ne míakpe aʋa.” 9 Eye Israel-fia Yehoas ɖo du ɖe Yuda-fia Amaziya be: “Ŋuve si le Lebanon la ɖo du ɖe sederti si le Lebanon be, ‘Tsɔ viwònyɔnu na vinyeŋutsu wòaɖe.’ Ke lã wɔadã aɖe si le Lebanon la va nya avuzi le ŋuve la dzi. 10 Esi nèsi Edom ta la, wò dzi de asi dada me.
Wò bubu nenɔ ŋuwò, gake nɔ aƒewò me kpoo. Nu ka tae nàdɔ avu adze anyi, ahana Yuda hã nadze anyi kpli wò?” 11 Gake Amaziya meɖo toe o. Eya ta Israel-fia Yehoas ho yi, eye eya kple Yuda-fia Amaziya wokpe aʋa le Bet-Semes, si le Yuda.
12 Israel ɖu Yuda dzi, eye wo dometɔ ɖe sia ɖe si yi aƒe me.
13 Israel-fia Yehoas lé Yuda-fia Amaziya, Yehoas vi, Ahaziya vi, le Bet-Semes. Emegbe wova Yerusalem, eye wògbã Yerusalem glia, tso Efrayim-gbo la nu va se ɖe Dzogoedzigbo la gbɔ, ele abɔklugui alafa ene.
14 Eye wòlɔ sikawo katã kple klosalo kpakple nu siwo katã le Yehowa ƒe aƒe la ƒe kesinɔnudzraɖoƒe kple fia ƒe aƒe la me hekpe ɖe ame siwo wòɖe aboyoe la ŋu.
Eye wòtrɔ yi Samaria. 15 Yehoas ŋutinya susɔeawo kple nu siwo wòwɔ, eƒe kalẽwɔwɔwo kple ale si wòwɔ aʋa kple Yuda-fia Amaziya la, woŋlɔ wo ɖe Israel-fiawo ƒe ŋutinyagbalẽ me.
16 Eye wotsɔ Yehoas mlɔ tɔgbuiawo gbɔ, woɖii ɖe Israel-fiawo gbɔ le Samaria, eye via Yeroboam zu fia ɖe eteƒe.
17 Amaziya, Yehoas vi, si nye Yuda-fia, nɔ agbe ƒe wuiatɔ̃ le Yehoas, Yehoahaz vi, si nye Israel-fia ƒe ku megbe.
18 Ke Amaziya ŋutinya susɔeawo la, woŋlɔ wo ɖe Yuda-fiawo ƒe ŋutinyagbalẽ me.
19 Emegbe woɖo nugbe ɖe eŋu le Yerusalem, eye wòsi yi Lakis, gake wodɔ amewo woyi Lakis ɖawui le afi ma.
20 Eye wokɔe ɖe sɔwo dzi va ɖi ɖe tɔgbuiawo gbɔ le Yerusalem le David Ƒe Du la me.
21 Eye Yuda dukɔ blibo la katã tsɔ Azariya, si xɔ ƒe wuiade la ɖo fiae ɖe fofoa Amaziya teƒe.
22 Eyae gbugbɔ tso Elat dua, eye wògazu Yuda tɔ esi wotsɔ fia la mlɔ tɔgbuiawo gbɔ megbe.
23 Le Amaziya, Yehoas vi, si nye Yuda-fia ƒe ƒe wuiatɔ̃lia me la, Israel-fia Yeroboam, Yehoas vi, zu fia le Samaria, eye wòɖu fia ƒe blaene vɔ ɖekɛ. 24 Ewɔ nu si nye vɔ̃ le Yehowa ŋkume. Meɖe asi le Yeroboam, Nebat vi ƒe nu vɔ̃ siwo katã wòtsɔ he Israel de nu vɔ̃ me la ŋu o.
25 Eyae gbugbɔ Israel ƒe liƒowo xɔ, tso Lebo-Hamat va se ɖe Araba ƒu la nu, le nya si Yehowa, Israel ƒe Mawu, gblɔ to eƒe subɔvi Yona, Amitai vi, si nye nyagblɔɖila tso Gat-Hefer dzi la nu.
26 Elabena Yehowa kpɔ be Israel ɖo xaxa gã aɖe me; ame aɖeke megali axɔ na Israel o, eɖanye wɔnamanɔŋutɔ alo ame gblɔe o. 27 Ke Yehowa do ŋugbe be yematsrɔ̃ Israel ƒe ŋkɔ ɖa le dziƒoa te o. Eya ta eɖe wo to Yeroboam, Yehoas vi, ƒe asi dzi.
28 Ke Yeroboam ŋutinya susɔeawo kple nu siwo katã wòwɔ kpakple eƒe kalẽwɔwɔwo, ale si wòwɔ aʋa kple ale si wògaxɔ Damasko kple Hamat na Yuda le Israel la, woŋlɔ wo ɖe Israel-fiawo ƒe ŋutinyagbalẽ me.
29 Eye wotsɔ Yeroboam mlɔ tɔgbuia Israel-fiawo gbɔ; eye via Zakariya zu fia ɖe eteƒe.
15:1-38
15 Le Israel-fia Yeroboam ƒe ƒe blaeve vɔ adrelia me la, Azariya, Yuda-fia Amaziya vi, zu fia. 2 Exɔ ƒe wuiade esime wòzu fia, eye wòɖu fia ƒe blaatɔ̃ vɔ eve le Yerusalem. Dadaa ŋkɔe nye Yekolia, tso Yerusalem.
3 Ewɔ nu si nyo le Yehowa ŋkume, abe ale si fofoa Amaziya wɔ ene. 4 Ke hã, womeɖe nuxeƒewo ɖa o, eye dukɔ la gasaa vɔ hedoa dzudzɔ le nuxeƒeawo kokoko.
5 Ke Yehowa na fia la dze anyidɔ va se ɖe eƒe kugbe; eɖe ɖe aga nɔ aƒe aɖe me, eye fia ƒe vi Yotam nɔ aƒea nu hedrɔ̃ ʋɔnu na dukɔ la.
6 Ke Azariya ŋutinya susɔeawo kple nu siwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me.
7 Mlɔeba wotsɔ Azariya mlɔ tɔgbuiawo gbɔ, woɖii ɖe tɔgbuiawo gbɔ le David Ƒe Du la me; eye via Yotam zu fia ɖe eteƒe.
8 Le Yuda-fia Azariya ƒe ƒe blaetɔ̃ vɔ enyilia me la, Zakariya, Yeroboam vi, zu fia ɖe Israel dzi le Samaria, eye wòɖu fia ɣleti ade. 9 Ewɔ nu si nye vɔ̃ le Yehowa ŋkume, abe ale si tɔgbuiawo wɔ ene.
Meɖe asi le Yeroboam, Nebat vi ƒe nu vɔ̃ siwo wòtsɔ he Israel de nu vɔ̃ me la ŋu o. 10 Eye Salum, Yabes vi, ɖo nugbe ɖe eŋu, eye wòwui le Yibleam.
Esi wòwui megbe la, ezu fia ɖe eteƒe. 11 Zakariya ŋutinya susɔeawo la, woŋlɔ wo ɖe Israel-fiawo ƒe ŋutinyagbalẽ me.
12 Esiae nye nya si Yehowa gblɔ na Yehu be, “Viwòŋutsuwo anɔ Israel ƒe fiazikpui dzi va se ɖe dzidzime enelia dzi” la me vava. Eva eme nenema pɛpɛpɛ.
13 Ke Salum, Yabes vi zu fia le Yuda-fia Uziya ƒe ƒe blaetɔ̃ vɔ asiekelia me, eye wòɖu fia dzinu ɖeka le Samaria. 14 Eye Menahem, Gadhi vi, ho tso Tirza va Samaria, eye wòwu Salum, Yabes vi, le Samaria, esi wòwui la, ezu fia ɖe eteƒe.
15 Ke Salum ŋutinya susɔeawo kple nugbe si wòɖo la, woŋlɔ wo ɖe Israel-fiawo ƒe ŋutinyagbalẽ me.
16 Ɣemaɣie Menahem ho tso Tirza va si Tifsa, eye wòtsrɔ̃ nu siwo katã le eme hekpe ɖe eƒe nuto la ŋu, esi womeʋu agbo nɛ o ta. Esi dua, eye wòdze ƒo le funɔ siwo le eme la nu.
18 Ewɔ nu si nye vɔ̃ le Yehowa ŋkume. Meɖe asi le Yeroboam, Nebat vi ƒe nu vɔ̃ siwo katã wòtsɔ he Israel de nu vɔ̃ me la ŋu le eƒe ŋkekeawo katã me o. 19 Asiria-fia Pul ho aʋa ɖe Israel ŋu.
Eya ta Menahem tsɔ klosalo talento akpe ɖeka na Pul, be wòakpe ɖe ye ŋu ne fiaɖuƒea nali ke ɖe ye si me. 20 Eya ta Menahem dzɔ klosalo la tso Israel ame ŋkuta siwo nye kesinɔtɔwo katã la si. Etsɔ klosalo sekel blaatɔ̃ na Asiria-fia ɖe ŋutsu ɖe sia ɖe nu. Ale Asiria-fia ho dzo le anyigba la dzi.
21 Ke Menahem ŋutinya susɔeawo kple nu siwo katã wòwɔ la, woŋlɔ wo ɖe Israel-fiawo ƒe ŋutinyagbalẽ me.
22 Eye wotsɔ Menahem mlɔ tɔgbuiawo gbɔ; eye via Pekahiya zu fia ɖe eteƒe.
23 Le Yuda-fia Azariya ƒe ƒe blaatɔ̃lia me la, Pekahiya, Menahem vi, zu fia ɖe Israel dzi le Samaria, eye wòɖu fia ƒe eve. 24 Ewɔ nu si nye vɔ̃ le Yehowa ŋkume. Meɖe asi le Yeroboam, Nebat vi ƒe nu vɔ̃ siwo wòtsɔ he Israel de nu vɔ̃ me la ŋu o.
25 Eye Peka, Remaliya vi, si nye eƒe kpeɖeŋutɔ, kple Argob kple Ariye ɖo nugbe ɖe eŋu, eye wowui le Samaria le fia ƒe aƒe la ƒe mɔ́ sesẽ la me. Gilead ŋutsu blaatɔ̃ ye nɔ Peka ŋu; esi wòwui la, ezu fia ɖe eteƒe.
26 Ke Pekahiya ŋutinya susɔeawo kple nu siwo katã wòwɔ la, woŋlɔ wo ɖe Israel-fiawo ƒe ŋutinyagbalẽ me.
27 Le Yuda-fia Azariya ƒe ƒe blaatɔ̃ vɔ evelia me la, Peka, Remaliya vi, zu fia ɖe Israel dzi le Samaria, eye wòɖu fia ƒe blaeve.
28 Ewɔ nu si nye vɔ̃ le Yehowa ŋkume, eye meɖe asi le Yeroboam, Nebat vi ƒe nu vɔ̃ siwo wòtsɔ he Israel de nu vɔ̃ me la ŋu o.
29 Le Israel-fia Peka ŋɔli la, Asiria-fia Tiglat-Pileser va, eye wòxɔ Iyon, Abel-Bet-Maaka, Yanoa, Kedes, Hazor, Gilead kple Galilea, Naftali-nyigba blibo la katã, eye wòɖe aboyo ameawo yi Asiria.
30 Eye Hosea, Ela vi, ɖo nugbe ɖe Peka, Remaliya vi ŋu, da nui hewui, eye wòzu fia ɖe eteƒe le Yotam, Uziya vi, ƒe ƒe blaevelia me.
31 Ke Peka ŋutinya susɔeawo kple nu siwo katã wòwɔ la, woŋlɔ wo ɖe Israel-fiawo ƒe ŋutinyagbalẽ me.
32 Le Israel-fia Peka, Remaliya vi, ƒe ƒe evelia me la, Yotam, Yuda-fia Uziya vi zu fia. 33 Exɔ ƒe blaeve vɔ atɔ̃ esime wòzu fia, eye wòɖu fia ƒe wuiade le Yerusalem. Dadaa ŋkɔe nye Yerusa, eye wònye Zadok vinyɔnu. 34 Ewɔ nu si nyo le Yehowa ŋkume.
Abe ale si fofoa Uziya wɔ ene. 35 Ke hã, womeɖe nuxeƒewo ɖa o, eye dukɔ la gasaa vɔ hedoa dzudzɔ le nuxeƒeawo kokoko.
Eyae ɖe dzigbegbo ɖe Yehowa ƒe aƒe la ŋu.
36 Ke Yotam ŋutinya susɔeawo kple nu siwo wòwɔ la, woŋlɔ wo ɖe Yuda-fiawo ƒe ŋutinyagbalẽ me.
37 Le ŋkeke mawo me la, Yehowa de asi Siria-fia Rezin kple Peka, Remaliya vi, dɔdɔ me ɖe Yuda ŋu.
38 Eye wotsɔ Yotam mlɔ tɔgbuiawo gbɔ, woɖii ɖe tɔgbuiawo gbɔ le tɔgbuia David Ƒe Du la me. Eye via Ahaz zu fia ɖe eteƒe.
16:1-20
16 Le Peka, Remaliya vi, ƒe ƒe wuiadrelia me la, Ahaz, Yuda-fia Yotam vi, zu fia. 2 Ahaz xɔ ƒe blaeve esime wòzu fia, eye wòɖu fia ƒe wuiade le Yerusalem.
Mewɔ nu si le dzɔdzɔe le Yehowa eƒe Mawu la ŋkume abe tɔgbuia David ene o. 3 Ke boŋ eto Israel-fiawo ƒe ʋe me, eye wòna eya ŋutɔ via gɔ̃ hã to dzo me le dukɔ siwo Yehowa nya le Israel-viwo ŋgɔ la ƒe ŋunyɔnuwo nu. 4 Azɔ hã esa vɔ hedo dzudzɔ edziedzi le nuxeƒewo kple togbɛwo dzi kpakple ati damawo katã te.
5 Ɣemaɣie Siria-fia Rezin kple Israel-fia Peka, Remaliya vi, ho aʋa ɖe Yerusalem ŋu, eye woɖe to ɖe Ahaz, ke womete ŋu xɔ du la o.
Eye Edomtɔwo va Elat hetsi afi ma va se ɖe egbe sia. 7 Eye Ahaz dɔ amewo ɖo ɖe Asiria-fia Tiglat-Pileser be: “Wò dɔla kple viwò menye. Va ɖem tso Siria-fia kple Israel-fia, siwo tso ɖe ŋunye la, si me.” 8 Eye Ahaz tsɔ klosalo kple sika siwo le Yehowa ƒe aƒe la me kple esiwo le fia ƒe aƒe ƒe kesinɔnudzraɖoƒe tsɔ wɔ zãnu ɖo ɖe Asiria-fia.
9 Ale Asiria-fia ɖo toe, eye Asiria-fia ho yi Damasko hexɔe, eɖe aboyo emenɔlawo yi Kir, eye wòwu Rezin.
10 Eye Fia Ahaz yi Damasko be yeaɖado go Asiria-fia Tiglat-Pileser. Esi Fia Ahaz kpɔ vɔsamlekpui si le Damasko la, eɖo vɔsamlekpui la ƒe nɔnɔme kple eƒe tata, le ale si wowɔe nu pɛpɛpɛ la, ɖe nunɔla Uriya. 11 Eye nunɔla Uriya ɖi vɔsamlekpui la pɛpɛpɛ abe ale si Fia Ahaz ɖoe ɖa tso Damasko ene. Nunɔla Uriya wu enu hafi Fia Ahaz gbɔ tso Damasko.
12 Esi fia la gbɔ tso Damasko eye wòkpɔ vɔsamlekpuia la, ete ɖe vɔsamlekpui la ŋu hesa vɔ le edzi. 13 Eye wòtsɔ eƒe numevɔsa kple eƒe nuɖuvɔsa do dzudzɔ ɖe vɔsamlekpui ma dzi; azɔ hã ekɔ eƒe nunovɔsa ɖe edzi eye wòhlẽ eƒe ŋutifafavɔsawo ƒe ʋu ɖe vɔsamlekpui la dzi.
14 Emegbe eɖe akɔblivɔsamlekpui si le Yehowa ŋkume le aƒea ŋgɔ, le eƒe vɔsamlekpui la kple Yehowa ƒe xɔ la dome la ɖa, eye wòtsɔe da ɖe eƒe vɔsamlekpui la ƒe dziehe. 15 Eye Fia Ahaz de se na nunɔla Uriya be: “Tsɔ ŋdinumevɔsa la do dzudzɔ le vɔsamlekpui gã la dzi, eye nàsa fiẽnuɖuvɔ kple fia la ƒe numevɔ kple eƒe nuɖuvɔ kple dukɔ la me tɔwo katã ƒe numevɔ kple woƒe nuɖuvɔ kpakple woƒe nunovɔwo le edzi. Eye nàhlẽ numevɔsa ƒe ʋu la katã kple vɔsa bubuawo ƒe ʋu la katã hã ɖe edzi. Ke akɔblivɔsamlekpuia ya la, mabu eŋuti kpɔ be nu kae mawɔ kplii hã.” 16 Eye nunɔla Uriya wɔ nu sia nu pɛpɛpɛ abe ale si Fia Ahaz de se ene.
17 Azɔ hã, Fia Ahaz gbã kekeawo ƒe ga gbadzɛ siwo wotsɔ xe axawo dzi la kakɛkakɛe, eye wòɖe zeawo ɖa le wo dzi, eye wòɖe gazɔ gã la le akɔblinyitsu siwo dzi wònɔ la dzi da ɖe kpe siwo woɖo ɖe anyigba la dzi. 18 Eye wòɖe akpata si wozãna le Sabat dzi, si wotu ɖe aƒe la me kple fia ƒe toƒe si le gota la ɖa le Yehowa ƒe xɔ la ŋu le Asiria-fia ta.
19 Ke Ahaz ŋutinya susɔeawo kple nu siwo wòwɔ la, woŋlɔ wo ɖe Yuda-fiawo ƒe ŋutinyagbalẽ me.
20 Wotsɔ Ahaz mlɔ tɔgbuiawo gbɔ, woɖii ɖe tɔgbuiawo gbɔ le David Ƒe Du la me, eye via Hizkiya zu fia ɖe eteƒe.
17:1-41
17 Le Yuda-fia Ahaz ƒe ƒe wuievelia me la, Hosea, Ela vi, zu fia le Samaria ɖe Israel dzi; eɖu fia ƒe asieke. 2 Ewɔ nu si nye vɔ̃ le Yehowa ŋkume, ɖeko etɔ mede Israel-fia siwo do ŋgɔ nɛ la tɔ nu o.
3 Asiria-fia Salmaneser ho ɖe eŋu, eye Hosea zu eƒe subɔvi hexea adzɔ nɛ.
4 Ke Asiria-fia se be Hosea ɖo nugbe ɖe ye ŋu, elabena edɔ amewo ɖo ɖe Egipte-fia So gbɔ, eye metsɔ adzɔ vɛ na Asiria-fia abe ƒe siwo do ŋgɔ la ene o. Eya ta Asiria-fia lée tu, eye wònɔ babla le gaxɔ me.
5 Ale Asiria-fia ho ɖe Israel-nyigba blibo la ŋu, eye wòɖe to ɖe Samaria ƒe etɔ̃.
6 Le Hosea ƒe ƒe asiekelia me la, Asiria-fia xɔ Samaria. Eɖe aboyo Israel yi Asiria, eye wòna wonɔ Hala kple Habor le Gozan-tɔsisi la nu kple Mediatɔwo ƒe duwo me.
Wowɔ nu vɔ̃ɖiwo tsɔ do dziku na Yehowa. 12 Wosubɔ legba nyɔŋuwo, legba siwo ŋu Yehowa gblɔ le na wo be: “Migawɔ nu sia o!” 13 Yehowa to eƒe nyagblɔɖilawo kple ŋutegakpɔlawo katã dzi xlɔ̃ nu Israel kple Yuda be: “Mitrɔ tso miaƒe mɔ vɔ̃wo dzi! Milé nye sededewo kple nye ɖoɖowo me ɖe asi, le se siwo katã mede na mia tɔgbuiwo, kple esiwo mede na mi to nye subɔla nyagblɔɖilawo dzi la nu.” 14 Gake womeɖo to o, ke boŋ wosẽ dzi me abe wo tɔgbui siwo mexɔ Yehowa woƒe Mawu la dzi se o la ene. 15 Wogbe eƒe ɖoɖowo kple eƒe nu, si wòbla kple wo tɔgbuiwo kpakple eƒe ŋkuɖodzinya siwo wòtsɔ xlɔ̃ nu woe la, eye wodze legba dzodzrowo yome, ale woawo ŋutɔwo hã wozu ame ɖigbɔwo, wosrɔ̃ dukɔ siwo ƒo xlã wo, siwo ŋu Yehowa de se le na wo be, woagasrɔ̃ woƒe nuwɔnawo o la. 16 Woɖe asi le Yehowa woƒe Mawu la ƒe sededewo katã ŋu, eye wowɔ galegbawo, siwo nye nyivi eve, wowɔ Asera eye wode ta agu na dziƒonuwo katã hesubɔ Baal. 17 Azɔ hã, wona wo viŋutsuwo kple wo vinyɔnuwo to dzo me, woka afa, wobia nu ta se, eye wotsɔ nu si nye vɔ̃ le Yehowa ŋkume la wɔwɔ ɖo dɔe tsɔ do dziku nɛ.
18 Eya ta dzi ku Yehowa ɖe Israel ŋu vevie, ale be wòɖe wo ɖa le eƒe ŋkuta. Mekpɔtɔ wo dometɔ aɖeke ɖi o, negbe Yuda-to la ko.
19 Yuda gɔ̃ hã melé Yehowa woƒe Mawu la ƒe sededewo me ɖe asi o, ke boŋ wozɔ le kɔnu siwo Israel ɖo anyi la nu. 20 Ale Yehowa gbe Israel ƒe dzidzime blibo la katã, eye wòɖi gbɔ wo, eye wòtsɔ wo de asi na adzohawo, va se ɖe esime wòɖe wo ɖa le eƒe ŋkuta. 21 Edu Israel le David ƒe aƒe la si, eye wotsɔ Yeroboam, Nebat vi, ɖo fiae. Ke Yeroboam he Israel ɖa le Yehowa yome hena wowɔ nu vɔ̃ gã. 22 Eye Israel-viwo zɔ le Yeroboam ƒe nu vɔ̃ siwo katã wòwɔ la me. Womeɖe asi le wo ŋu o, 23 va se ɖe esime Yehowa ɖe Israel ɖa le eƒe ŋkuta, abe ale si tututu wògblɔ to eƒe subɔla nyagblɔɖilawo katã dzi ene.
Ale woɖe aboyo Israel tso eya ŋutɔ ƒe anyigba dzi yi Asiria va se ɖe egbe sia. 24 Asiria-fia kplɔ amewo tso Babilon, Kuta, Ava, Hamat kple Sefarvayim, eye wòna wonɔ Samaria duwo me ɖe Israel-viwo teƒe; eye woxɔ Samaria henɔ eƒe duwo me. 25 Esime wova afi ma teti la, womevɔ̃ Yehowa o. Eya ta Yehowa dɔ dzatawo ɖe wo dome, eye wowu ameawo dometɔ aɖewo.
26 Eye woɖo du ɖe Asiria-fia be: “Dukɔ siwo nèɖe aboyoe, eye nèna wova le Samaria duwo me la menya anyigba la ƒe Mawu subɔsubɔ o. Eya ta ele dzatawo dɔm ɖe wo dome, eye wole wo wum, le esi ame aɖeke menya anyigba la ƒe Mawu ƒe subɔsubɔ o ta.” 27 Eye Asiria-fia de se be: “Mina nunɔla siwo mieɖe aboyoe tso afi ma la dometɔ ɖeka nayi aɖanɔ afi ma, ne wòafia anyigba la ƒe Mawu ƒe subɔsubɔ wo.” 28 Eya ta nunɔla siwo woɖe aboyoe tso Samaria la dometɔ ɖeka yi ɖanɔ Betel, eye wòzu woƒe nufiala hefia ale si woavɔ̃ Yehowae la wo.
29 Ke dukɔ ɖe sia ɖe wɔ eya ŋutɔ ƒe mawu, eye wotsɔ wo da ɖe nuxeƒexɔ siwo Samariatɔwo tu la me; dukɔ ɖe sia ɖe wɔe ɖe du si me wole la me. 30 Babilontɔwo wɔ Sukot-Benot, Kuttɔwo wɔ Nergal, eye Hamattɔwo wɔ Asima, 31 eye Avitɔwo wɔ Nibhaz kple Tartak. Sefarvayimtɔwo tɔa dzo wo viwo na Adramelek kple Anamelek, siwo nye Sefarvayimtɔwo ƒe mawuwo. 32 Togbɔ be wovɔ̃a Yehowa hã la, wotsɔ ame sia ame ƒomevi ɖo nuxeƒewo ƒe nunɔlawoe, eye wozu nunɔlawo le nuxeƒexɔwo me na wo.
33 Wovɔ̃ Yehowa, gake wogasubɔa woawo ŋutɔwo ƒe mawuwo, le dukɔ siwo dome woɖe aboyo wo tsoe la ƒe subɔsubɔ nu.
34 Va se ɖe egbegbe la, wogawɔa nu ɖe woƒe subɔsubɔ tsãtɔawo nu.
Wo dometɔ aɖeke mesubɔa Yehowa o, eye wo dometɔ aɖeke mewɔa nu ɖe eƒe ɖoɖowo kple eƒe ʋɔnudrɔ̃ɖoɖowo kple eƒe mɔfiame kpakple Se si Yehowa de na Yakob, ame si wòtrɔ ŋkɔ na be Israel ƒe viwo la nu o. 35 Esime Yehowa bla nu kpli wo la, ede se na wo be: “Migavɔ̃ mawu bubuwo o, eye migade ta agu na wo, asubɔ wo alo asa vɔ na wo o. 36 Ke Yehowa, ame si tsɔ ŋusẽ gã kple abɔ si wodo ɖa kplɔ mi tso Egipte-nyigba dzi la, Eyae miavɔ̃, eyae miade ta agu na, eye eyae miasa vɔ na. 37 Milé eƒe ɖoɖowo kple ʋɔnudrɔ̃ɖoɖowo kple Se la kpakple mɔfiame si wòŋlɔ ɖi na mi la me ɖe asi pɛpɛpɛ ɣesiaɣi, eye migavɔ̃ mawu bubuwo o.
38 Migaŋlɔ nu, si mebla kpli mi la be o, eye migavɔ̃ mawu bubuwo o. 39 Ke boŋ mivɔ̃ Yehowa mia Mawu la, elabena eyae aɖe mi tso miaƒe futɔwo katã si me.” 40 Ke womeɖo to o, ke boŋ wowɔ nu ɖe woƒe subɔsubɔ tsãtɔ la nu.
41 Ale dukɔ siawo vɔ̃ Yehowa, gake wosubɔ woawo ŋutɔwo ƒe legbawo. Ale si tututu wo tɔgbuiwo wɔ la, nenema wɔm wo viwo kple wo tɔgbuiyɔviwo siaa le va se ɖe egbe sia.
18:1-37
18 Le Israel-fia Hosea, Ela vi, ƒe ƒe etɔ̃lia me la, Yuda-fia Ahaz vi Hizkiya zu fia. 2 Exɔ ƒe blaeve vɔ atɔ̃ esime wòzu fia, eye wòɖu fia ƒe blaeve vɔ asieke le Yerusalem. Dadaa ŋkɔe nye Abi, Zakariya vinyɔnu.
3 Ewɔ nu si nyo le Yehowa ŋkume, abe ale si tɔgbuia David wɔ ene.
4 Eyae ɖe nuxeƒewo ɖa, egbã trɔ̃sɔtiwo gudugudu, eye wòlã Asera-ti la. Egbã akɔblida si Mose wɔ la; elabena va se ɖe ŋkeke mawo me la, Israel-viwo doa dzudzɔ nɛ, eye woyɔnɛ be akɔblidalegba.
5 Eɖo ŋu ɖe Yehowa, Israel ƒe Mawu la ŋu; eye Yuda-fia siwo katã va ɖe eyome kple ame siwo do ŋgɔ nɛ gɔ̃ hã dometɔ aɖeke mede enu o.
6 Eku ɖe Yehowa ŋu. Metrɔ le eyome o; eyi edzi lé Yehowa ƒe se siwo wòde na Mose la me ɖe asi.
7 Eye Yehowa nɔ kplii. Afi sia afi si wòyi la, ewɔ nu aɖaŋutɔe. Edze aglã ɖe Asiria-fia ŋu, eye mesubɔe o.
8 Eɖu Filistitɔwo dzi va se ɖe Gaza kple eƒe nutowo me, tso dzɔlawo ƒe mɔ́ sesẽ la gbɔ va se ɖe keke du sesẽ la gbɔ ke.
9 Le Fia Hizkiya ƒe ƒe enelia, si nye Israel-fia Hosea, Ela vi, ƒe ƒe adrelia me la, Asiria-fia Salmaneser ho ɖe Samaria ŋu heɖe to ɖee. 10 Woxɔe le ƒe etɔ̃ ƒe nuwuwu; woxɔ Samaria le Hizkiya ƒe ƒe adelia, si nye Israel-fia Hosea ƒe ƒe asiekelia me.
11 Emegbe Asiria-fia ɖe aboyo Israel yi Asiria, eye wòna wonɔ Hala kple Habor le Gozan-tɔsisi la nu kple Mediatɔwo ƒe duwo me. 12 Esia dzɔ elabena womeɖo to Yehowa woƒe Mawu la ƒe gbe o, ke boŋ wotu eƒe nubabla, woda se siwo katã Yehowa ƒe subɔla Mose de na wo la dzi.
Womeɖo to o, eye womewɔ wo dzi hã o. 13 Le Fia Hizkiya ƒe ƒe wuienelia me la, Asiria-fia Senakerib ho ɖe Yuda du sesẽwo katã ŋu, eye wòxɔ wo.
14 Eya ta Yuda-fia Hizkiya dɔ ame ɖo ɖe Asiria-fia le Lakis be: “Tɔnye medzɔ o. Trɔ ɖa le ŋunye, eye matsɔ nu sia nu si nàbia tso asinye la ana wò.”
Eye Asiria-fia ɖo klosalo talento alafa etɔ̃ kple sika talento blaetɔ̃ na Yuda-fia Hizkiya be wòaxe. 15 Eye Hizkiya tsɔ klosalo siwo katã le Yehowa ƒe aƒe la me kple fia ƒe aƒe la ƒe kesinɔnudzraɖoƒe la na.
16 Ɣemaɣi Hizkiya ɖe Yehowa ƒe gbedoxɔ la ƒe ʋɔtruwo kple ʋɔtruti siwo ŋu Yuda-fia Hizkiya fa sika ɖo la hetsɔ wo na Asiria-fia.
17 Eye Asiria-fia dɔ Tartan kple Rabsaris kpakple Rabsake hekpe ɖe aʋakɔ gã aɖe ŋu tso Lakis ɖo ɖe Fia Hizkiya le Yerusalem. Woho yi Yerusalem, eye wova tɔ ɖe dzigbeta la ƒe tɔʋu nu, le avɔnyala ƒe anyigba ƒe agblemɔ gã la to. 18 Esi woyɔ fia la be wòado va la, Eliyakim, Hilkiya vi, si nye fia ƒe aƒedzikpɔla kple agbalẽŋlɔla Sebna kpakple nuŋlɔla Yoak, Asaf vi, do va wo gbɔ.
19 Eye Rabsake gblɔ na wo be: “Migblɔ na Hizkiya be, ‘Ale fia gã, Asiria fia, gblɔe nye esi: “Nu ka kura gɔ̃ ŋue nèle ŋu ɖom ɖo? 20 Ègblɔ be, ‘Aɖaŋudzedze kple ŋusẽ le asinye hena aʋawɔwɔ’ ke numenya gbɔlo koe.
Ame ka ŋue nèle ŋu ɖom ɖo, si tae nèdze aglã ɖe ŋunye? 21 Kpɔ ɖa! Èle ŋu ɖom ɖe aɖa ŋeŋe sia, si nye Egipte, esi ne ame aɖe ziɔ ɖe eŋu la, wòatɔ asi me nɛ la, ƒe kpekpeɖeŋu ŋuti.
Aleae Egipte-fia Farao le na ame siwo katã ɖoa ŋu ɖe eŋu.
22 Ne miegblɔ nam be, ‘Yehowa mía Mawu ŋue míele ŋu ɖom ɖo la,’ ɖe menye eƒe nuxeƒewo kple vɔsamlekpuiwoe Hizkiya ɖe ɖa hegblɔ na Yuda kple Yerusalem be, ‘Vɔsamlekpui sia ŋgɔe miade ta agu ɖo le Yerusalem’ oa?”’ 23 Eya ta ne èlɔ̃ la, wò kple nye aƒetɔ Asiria-fia mitso gbe: Matsɔ sɔ akpe eve na wò kpɔ be àte ŋu akpɔ sɔdolawo woado wo hã.
24 Ekema aleke nàwɔ ana nutodziɖula siwo nye nye aƒetɔ ƒe dɔla suetɔwo dometɔ ɖeka nagbugbɔ ɖe megbe hafi nèle ŋu ɖom ɖe Egipte ŋu be wòana tasiaɖamwo kple sɔdolawo yea? 25 Ðe nyemexɔ mɔɖeɖe tso Yehowa gbɔ hafi ho ɖe teƒe sia ŋu be matsrɔ̃e oa?
Yehowa ŋutɔe gblɔ nam be, ‘Ho ɖe anyigba sia ŋu ne nàtsrɔ̃e.’”
26 Ale Eliyakim, Hilkiya vi, kple Sebna kpakple Yoak gblɔ na Rabsake be: “Míeɖe kuku, ƒo nu kple wò dɔlawo le Aramgbe me, elabena míesee; ke mègaƒo nu kpli mí le Yudagbe me ɖe dukɔ si le glia dzi la ƒe to me o.” 27 Ke Rabsake ɖo eŋu be: “Ðe wobe mia kple miaƒe aƒetɔ ɖeɖe gbɔe nye aƒetɔ dɔm ɖo be magblɔ nya siawo naa?
Alo menye ame siwo bɔbɔ nɔ glia dzi, ame siwo aɖu woawo ŋutɔwo ƒe mĩ ahano woawo ŋutɔwo ƒe aɖuɖɔ kpli mi la, hã gbɔe wòdɔm ɖo oa?” 28 Eye Rabsake tɔ ɖi hedo ɣli sesĩe gblɔ le Yudagbe me be: “Mise fia gã, Asiria-fia, ƒe nya.
29 Ale fia la gblɔe nye esi, ‘Migana Hizkiya nable mi o, elabena mate ŋu aɖe mi tso asinye me o.
30 Eye migana Hizkiya nable mi miaɖo ŋu ɖe Yehowa ŋu agblɔ be: “Yehowa aɖe mí godoo, eye womatsɔ du sia ade asi na Asiria-fia o.” 31 Migaɖo to Hizkiya o, elabena ale Asiria-fia gblɔe nye esi: “Miwɔ ŋutifafa kplim, ne miana ta, eye mia dometɔ ɖe sia ɖe aɖu eya ŋutɔ ƒe waintsetse, aɖu eya ŋutɔ ƒe gbotsetse ahano eya ŋutɔ ƒe vudometsi, 32 va se ɖe esime mava kplɔ mi ayi anyigba si le abe mia tɔ ene dzi, anyigba si dzi agblemenuku kple wain yeye le, anyigba si dzi abolo kple waingblewo le, anyigba si dzi amitiwo kple anyitsi le.
Ekema mianɔ agbe, eye miaku o. Migaɖo to Hizkiya o, elabena mia flum wòle le gbɔgblɔm be: ‘Yehowa aɖe mí.’ 33 Ðe dukɔwo ƒe mawuwo dometɔ aɖe te ŋu ɖe eƒe anyigba tso Asiria-fia si me kpɔa? 34 Afi kae Hamat kple Arpad ƒe mawuwo le? Afi kae Sefarvayim, Hena, kple Iwa ƒe mawuwo le?
Ðe wote ŋu ɖe Samaria tso asinye mea? 35 Anyigbawo ƒe mawuwo katã dometɔ kae ɖe woƒe anyigba tso asinye me kpɔ, ne Yehowa naɖe Yerusalem tso asinye me?”’”
36 Ke ameawo zi kpi, eye womeɖo nya aɖeke ŋu nɛ o, elabena fia la de se be: “Migaɖo nya aɖeke ŋu nɛ o.” 37 Ke Eliyakim, Hilkiya vi, si nye aƒedzikpɔla kple agbalẽŋlɔla Sebna kpakple nuŋlɔla Yoak, Asaf vi, dze woƒe awuwo heva Hizkiya gbɔ, eye wogblɔ Rabsake ƒe nyaawo nɛ.
19:1-37
19 Esi Fia Hizkiya se nya sia ko la, edze eƒe awuwo, eye wòta akpanya heva Yehowa ƒe aƒe la me. 2 Eye wòdɔ Eliyakim si nye aƒedzikpɔla kple agbalẽŋlɔla Sebna kpakple nunɔlawo ƒe ame tsitsi siwo ta akpanya la, ɖo ɖe nyagblɔɖila Yesaya, Amoz vi la gbɔ. 3 Eye wogblɔ nɛ be: “Ale Hizkiya gblɔe nye esi, ‘Ŋkeke sia nye xaxa, mokaname kple vlodoŋkeke; elabena viwo ɖo dzidzi me, gake ŋusẽ meli woadzi wo o.
4 Ðewohĩ Yehowa wò Mawu ase Rabsake, ame si eƒe aƒetɔ Asiria-fia dɔ be wòava ɖe alɔme le Mawu gbagbe la ŋu la ƒe nyawo, eye wòabia akɔntae le nya siwo Yehowa wò Mawu se la ta. Eya ta do gbe ɖa ɖe ame susɔe siwo li la ta.’”
5 Eya ta Fia Hizkiya ƒe dɔlawo yi Yesaya gbɔ, 6 eye Yesaya gblɔ na wo be: “Nya si miagblɔ na miaƒe aƒetɔe nye esi, ‘Ale Yehowa gblɔe nye esi: “Mègavɔ̃ le nya siwo nèse, siwo nye busunya siwo Asiria-fia ƒe dɔlawo gblɔ ɖe ŋunye la ta o. 7 Kpɔ ɖa, made susu aɖe tame nɛ, eye wòase nya aɖe ahatrɔ ayi eya ŋutɔ ƒe anyigba dzi; eye mana wòatsi yi nu le eya ŋutɔ ƒe anyigba dzi.”’”
8 Ke esi Rabsake se be Asiria-fia ho dzo le Lakis la, etrɔ yi egbɔ eye wòkpɔ be enɔ aʋa wɔm kple Libna.
9 Azɔ Fia la se le Etiopia-fia Tirhaka ŋu be: “Kpɔ ɖa eho va aʋa wɔ ge kpli wò.” Eya ta egadɔ amewo ɖo ɖe Hizkiya be: 10 “Ale miagblɔ na Yuda-fia Hizkiya ye nye esi, ‘Mègana wò Mawu si ŋu nèle ŋu ɖom ɖo la nable wò nànɔ gbɔgblɔm be: “Womatsɔ Yerusalem ade asi na Asiria-fia o.” 11 Kpɔ ɖa! Èse nu si Asiria-fiawo wɔ dukɔwo katã esi wotsrɔ̃ wo ɖikaa, ke ɖe woaɖe wò ya? 12 Ðe dukɔ siwo tɔgbuinyewo tsrɔ̃ la ƒe mawuwo ɖe woa? Afi kae Gozan, Haran, Rezef kple Eden vi siwo le Tel-Asar la le? 13 Afi kae Hamat-fia, Arpad-fia kple du siwo nye Sefarvayim, Hena kple Iwa ƒe fiawo le?’” 14 Hizkiya xɔ agbalẽawo le ame dɔdɔawo si eye wòxlẽe. Emegbe Hizkiya yi Yehowa ƒe aƒe la me hekeke agbalẽawo ɖe Yehowa ŋkume.
15 Eye Hizkiya do gbe ɖa le Yehowa ŋkume gblɔ be: “Oo Yehowa, Israel ƒe Mawu, ame si bɔbɔ nɔ kerubiwo tame, wò ɖeɖe koe nye Mawu vavã ɖe anyigbadzifiaɖuƒewo katã dzi.
Wòe wɔ dziƒowo kple anyigba. 16 Oo Yehowa, ƒu to anyi ne nàsee! Yehowa, ʋu wò ŋkuwo ne nàkpɔ nu!
Eye nàse nya siwo katã Senakerib gblɔ ɖo ɖa be yeatsɔ aɖe alɔme le Mawu gbagbe la ŋu. 17 Oo Yehowa, nyateƒee wònye be Asiria-fiawo tsrɔ̃ dukɔwo kple woƒe anyigbawo. 18 Eye wotɔ dzo woƒe mawuwo, elabena menye mawuwo wonye o, ke boŋ amegbetɔ ƒe asinudɔwɔwɔwo, ati kple kpe wonye. Eya tae wote ŋu tsrɔ̃ wo ɖo.
19 Ke azɔ, Yehowa mía Mawu, míeɖe kuku, ɖe mí tso esi me, ne anyigbadzifiaɖuƒewo katã nadze sii be, wò ɖeɖe koe nye Mawu, Oo Yehowa.” 20 Eye Yesaya, Amoz vi, ɖo gbedeasi sia ɖe Hizkiya be: “Ale Yehowa, Israel ƒe Mawu la, gblɔe nye esi, ‘Gbe si nèdo ɖa nam le Asiria-fia Senakerib ŋu la, mesee. 21 Nya si Yehowa gblɔ ɖe eŋue nye esi: “Zion ɖetugbui leaƒe do vlo wò, eko wò.
Èna Yerusalem vinyɔnu ʋuʋu ta ɖe ŋuwò. 22 Ame ka ŋue nèɖe alɔme le hegblɔ busunya ɖo? Ame ka ta nèdo ɣli ɖo, Eye ame ka ŋue nèfɔ mo dzi ɖo dadatɔe?
Israel Ƒe Kɔkɔetɔ la ŋue! 23 Èto wò dɔlawo dzi ɖe alɔme le Yehowa ŋu be, ‘Matsɔ nye aʋatasiaɖam gbogboawo, Ayi towo dzi,
Ayi Lebanon ƒe nutotroewo me. Malã eƒe sederti kɔkɔwo kple eƒe sesewu nyuitɔwo aƒu anyi. Mayi eƒe anyigba ƒe mlɔenu ke, eƒe ave dodowo me. 24 Maɖe vudo ahano nuto bubu me tsi; Nye afɔƒome ana Egipte-tɔsisiwo katã namie keŋkeŋ.’ 25 Mèsee oa? Nu siae meɖo be mawɔ tso blema ke. Meɖoe tso gbe aɖe gbe ke. Azɔ mana wòava eme. Be nàgbã du sesẽwo woazu glikpowo. 26 Wɔna avɔ le wo me nɔlawo ŋu; Dzika atso wo ƒo, eye ŋukpe alé wo. Woazu abe nu miemie le agble me kple gbe fẽwo ene,
Abe xɔtagbe si ɣedzeƒeya fiã ene. 27 Menya wò anyinɔnɔ, wò dodo kple wò gbɔgbɔ,
Kple wò dzikudodo ɖe ŋunye nyuie, 28 Elabena wò dzikudodo ɖe ŋunye kple wò gbeɖeɖe la va ɖo to me nam. Eya ta made nye ga ŋɔti na wò kple nye numega nu na wò,
Eye makplɔ wò agbugbɔ to mɔ si nèto va la.” 29 “‘Esiae anye dzesi na wò: Miaɖu nuku siwo mie le wo ɖokui si la ƒe tsetse le ƒe sia me, eye ne ƒe trɔ la, miaɖu esiwo gamie tso esiwo mie le wo ɖokui si la me; ke le ƒe etɔ̃lia me la, miaƒã nu aŋe nu, eye miade waingblewo aɖu wo me kutsetsewo.
30 Yuda ƒe aƒe la me tɔ siwo tsi agbe, siwo susɔ la, ato ke ayi to, eye woatse ku aɖo ta dzi. 31 Elabena ame susɔeawo ado tso Yerusalem, eye ame siwo tsi agbe la ado tso Zion To la dzi.
Aʋakɔwo ƒe Yehowa ƒe dzonɔameme awɔ esia ade goe. 32 “‘Eya ta ale Yehowa gblɔ ɖe Asiria-fia ŋue nye esi: “Mava du sia me o, Mada aŋutrɔ ɖeka pɛ hã ɖe afi sia o, Matsɔ akpoxɔnu akpe kplii o, Eye maƒu kpo ɖe eŋu hã o. 33 Agbugbɔ ato mɔ si wòto va;
Mava du sia me o,” Yehowa ye gblɔe. 34 “Maʋli du sia ta, maɖee le nye ŋutɔ
Kple nye subɔla David ta.”’” 35 Le zã ma me la, Yehowa ƒe dɔla do yi ɖawu ame akpe alafa ɖeka blaenyi vɔ atɔ̃ le Asiriatɔwo ƒe asaɖa la me.
Esi amewo fɔ ŋdi kanya la, ame kukuwo sɔŋ ko wokpɔ. 36 Eya ta Asiria-fia Senakerib trɔ dzo, eye wòyi ɖanɔ Niniwe. 37 Eye esi wòle ta dem agu le eƒe mawu Nisrok ƒe me la, Adramelek kple Sarezer, siwo nye eya ŋutɔ viaŋutsuwo, wui kple yi, eye wosi yi Ararat-nyigba dzi. Eye via Esar-Hadon zu fia ɖe eteƒe.
20:1-21
20 Le ŋkeke mawo me la, Hizkiya dze dɔ de kuku ge kloe. Eye nyagblɔɖila Yesaya, Amoz vi, va egbɔ gblɔ nɛ be, “Ale Yehowa gblɔe nye esi: ‘Wɔ ɖoɖo na wò aƒemetɔwo, elabena èle kuku ge; màhaya o.’” 2 Enumake Hizkiya trɔ mo ɖe gli ŋu hedo gbe ɖa na Yehowa be: 3 “Oo Yehowa, meɖe kuku, ɖo ŋku ale si mezɔ le ŋkuwòme le nyateƒe kple dzi blibo me, eye mewɔ nu si nyo le ŋkuwòme la dzi.”
Eye Hizkiya fa avi hehehe.
4 Yesaya mekpɔ ɖo xɔxɔnu titinatɔ hafi Yehowa ƒe gbe va nɛ be: 5 “Trɔ yi nàɖagblɔ na nye dukɔa kplɔla Hizkiya be, ‘Ale Yehowa, tɔgbuiwò David ƒe Mawu la, gblɔe nye esi: “Mese wò gbedodoɖa la. Mekpɔ wò aɖatsiwo. Kpɔ ɖa, mayɔ dɔ wò. Le ŋkeke etɔ̃a gbe la, àyi Yehowa ƒe me. 6 Matsɔ ƒe wuiatɔ̃ akpe wò agbenɔƒewo, eye maɖe wò kple du sia tso Asiria-fia si me, eye maʋli du sia ta le nye ŋutɔ kple nye subɔla David ta.”’” 7 Eye Yesaya gblɔ be: “Mitsɔ gbotsetse ƒuƒu kɔ vɛ.” Eya ta wotsɔe va ɖo ƒoƒoe la dzi, eye wòhaya.
8 Do ŋgɔ la, Hizkiya bia Yesaya be: “Nu kae nye dzesi be Yehowa ayɔ dɔm, eye be mayi Yehowa ƒe me le ŋkeke etɔ̃a gbe?” 9 Yesaya ɖo eŋu be: “Esiae nye dzesi na wò tso Yehowa gbɔ be Yehowa awɔ nya si wògblɔ la dzi: Èdi be vɔvɔli la neyi ŋgɔ afɔ ewo le atrakpuiawo dzi loo alo negbugbɔ ɖe megbe afɔ ewoa?” 10 Hizkiya gblɔ be: “Ele bɔbɔe be vɔvɔli la nayi ŋgɔ afɔ ewo, ke mele bɔbɔe be wòagbugbɔ ɖe megbe afɔ ewo o.” 11 Eya ta nyagblɔɖila Yesaya do ɣli na Yehowa; eye wòna vɔvɔli la gbugbɔ yi megbe le kpuiawo dzi, le Ahaz ƒe atrakpuiawo dzi, egbugbɔ yi megbe afɔ ewo.
12 Ɣemaɣi la, Babilon-fia Berodak-Baladan, Baladan vi, ɖo agbalẽwo kple nunana ɖe Hizkiya, elabena ese be Hizkiya dze dɔ.
13 Eye Hizkiya xɔ wo nyuie, eye wòtsɔ nu siwo katã le eƒe kesinɔnudzraɖoƒe siwo nye klosalo, sika, balsam-mi, kple ami xɔasi bubuwo, nu siwo le eƒe aʋawɔnuwo dzraɖoƒe kple nu sia nu si le eƒe kesinɔnudzraɖoƒe fia wo.
Naneke meli si Hizkiya metsɔ fia wo le eya ŋutɔ ƒe aƒe la kple eƒe dziɖuƒe blibo la katã me o. 14 Emegbe nyagblɔɖila Yesaya va Fia Hizkiya gbɔ va biae be: “Nya kae ame siawo gblɔ, eye afi kae wotso?” Hizkiya ɖo eŋu be: “Anyigba didi aɖe dzie wotso va, tso keke Babilon ke.” 15 Eye wòbiae be: “Nu kae wokpɔ le aƒewò me?” Hizkiya ɖo eŋu be: “Wokpɔ nu sia nu si le aƒenye me. Naneke mele nye kesinɔnudzraɖoƒe si nyemetsɔ fia wo o.” 16 Yesaya gblɔ na Hizkiya be: “Se Yehowa ƒe nya, 17 ‘Kpɔ ɖa! Ŋkekewo li gbɔna, esime woalɔ nu siwo katã le wò aƒe me kple nu siwo katã tɔgbuiwòwo dzra ɖo va se ɖe egbe sia la adzoe ayi Babilon.
Womagblẽ naneke ɖi o,’ Yehowa ye gblɔe. 18 ‘Woakplɔ wò ŋutɔ viwòŋutsu siwo nàdzi la dometɔ aɖewo adzoe, eye woazu fiaŋumewo le Babilon-fia ƒe fiasã me.”’” 19 Eye Hizkiya ɖo eŋu na Yesaya be: “Yehowa ƒe nya si nègblɔ la nyo.”
Eye wògagblɔ be: “Ne ŋutifafa anɔ anyi eye nuwo ali ke le nye agbenɔɣi ko la, ke enyo.” 20 Hizkiya ŋutinya susɔeawo, eƒe kalẽwɔwɔwo katã kple ale si wòɖe ta kple tɔʋu eye wòhe tsi va dua mee la, woŋlɔ wo ɖe Yuda-fiawo ƒe ŋutinyagbalẽ me.
21 Eye wotsɔ Hizkiya mlɔ tɔgbuiawo gbɔ, eye via Manase zu fia ɖe eteƒe.
21:1-26
21 Manase xɔ ƒe wuieve esime wòzu fia, eye wòɖu fia ƒe blaatɔ̃ vɔ atɔ̃ le Yerusalem. Dadaa ŋkɔe nye Hefziba.
Ewɔ nu vɔ̃ɖi geɖe le Yehowa ŋkume tsɔ do dziku nɛ. 7 Etsɔ Asera ƒe legba si wòwɔ la da ɖe aƒe la me, aƒe si ŋu Yehowa gblɔ le na David kple via Salomo be: “Aƒe sia me kple Yerusalem, si metia le Israel-toawo katã dome, ye matsɔ nye ŋkɔ aɖo tegbee. 8 Eye nyemagana Israel ƒe afɔ natsa tsaglãla le anyigba si metsɔ na wo tɔgbuiwo la dzi gbeɖe o, ne wonya wɔ nu siwo katã ƒe se mede na wo, Se siwo katã nye subɔla Mose de na wo la dzi pɛpɛpɛ ko.” 9 Ke womeɖo to o, eye Manase ble wo wowɔ nu vɔ̃ɖi wu dukɔ siwo Yehowa tsrɔ̃ ɖa le Israel-viwo ŋgɔ.
10 Yehowa to eƒe subɔla nyagblɔɖilawo dzi gblɔ na wo enuenu be: 11 “Yuda-fia Manase wɔ ŋunyɔnu siawo katã; ewɔ nu wòvɔ̃ɖi wu nu siwo katã Amoritɔ siwo do ŋgɔ nɛ la wɔ, eye wòto eƒe legba nyɔŋuwo dzi na Yuda wɔ nu vɔ̃. 12 Eya ta ale Yehowa, Israel ƒe Mawu la, gblɔe nye esi: ‘Kpɔ ɖa, mehe vɔ̃ gbɔna Yerusalem kple Yuda dzi, eye ame sia ame si asee la ƒe towo kple eve me aɖi yeŋ.
13 Mada dzidzeka si woda ɖe Samaria ŋu kple sɔsɔmedzidzenu si wozã ɖe Ahab ƒe aƒe ŋu, la ɖe Yerusalem ŋu, matutu Yerusalem abe ale si wotutua agba me tsɔ bua anyi ene. 14 Magbe nu le nye domenyinu ƒe susɔea gbɔ ahatsɔ wo ade asi na woƒe futɔwo, eye woazu aboyonu kple nuhaha na woƒe futɔwo katã, 15 elabena wowɔ nu si nye vɔ̃ le ŋkunyeme, eye wole dziku dom nam tso gbe si gbe wo tɔgbuiwo dzo le Egipte va se ɖe egbe sia.’”
16 Manase kɔ ʋu maɖifɔ geɖe ŋutɔ hã ɖi, wòyɔ Yerusalem tso eƒe go ɖeka me va se ɖe go kemɛ me hekpe ɖe eƒe nu vɔ̃ si wòtsɔ he Yuda de nu vɔ̃ me ale be wowɔ nu si nye vɔ̃ le Yehowa ŋkume la ŋuti.
17 Ke Manase ŋutinya susɔeawo kple nu siwo katã wòwɔ kpakple eƒe nu vɔ̃ si wòwɔ la, woŋlɔ wo ɖe Yuda-fiawo ƒe ŋutinyagbalẽ me.
18 Eye wotsɔ Manase mlɔ tɔgbuiawo gbɔ, woɖii ɖe eƒe aƒe ƒe abɔ la me, le Uza ƒe abɔ la me; eye via Amon zu fia ɖe eteƒe.
19 Amon xɔ ƒe blaeve vɔ eve esime wòzu fia, eye wòɖu fia ƒe eve le Yerusalem. Dadaa ŋkɔe nye Mesulemet, Haruz si tso Yotba ƒe vinyɔnu.
20 Ewɔ nu si nye vɔ̃ le Yehowa ŋkume abe ale si tututu fofoa Manase wɔ ene. 21 Eto mɔ si fofoa to la pɛpɛpɛ, eye wòsubɔ legba nyɔŋu siwo fofoa subɔ la hede ta agu na wo. 22 Ale wògblẽ Yehowa, tɔgbuiawo ƒe Mawu la ɖi, eye meto Yehowa ƒe mɔ o.
23 Mlɔeba Amon ƒe dɔlawo ɖo nugbe ɖe eŋu, eye wowu fia la le eya ŋutɔ ƒe me. 24 Gake dukɔ la me tɔwo wu ame siwo katã ɖo nugbe ɖe Fia Amon ŋu, eye wotsɔ via Yosiya ɖo fiae ɖe eteƒe.
25 Ke Amon ŋutinya susɔeawo kple nu siwo wòwɔ la, woŋlɔ wo ɖe Yuda-fiawo ƒe ŋutinyagbalẽ me.
26 Eye woɖii ɖe eƒe yɔdo me le Uza ƒe abɔ la me, eye via Yosiya zu fia ɖe eteƒe.
22:1-20
22 Yosiya xɔ ƒe enyi esime wòzu fia, eye wòɖu fia ƒe blaetɔ̃ vɔ ɖekɛ le Yerusalem. Dadaa ŋkɔe nye Yedida, Adaya si tso Bozkat ƒe vinyɔnu.
2 Ewɔ nu si nyo le Yehowa ŋkume, eye wòto tɔgbuia David ƒe ʋe me; medze ɖe ɖusime alo miame o.
3 Le Fia Yosiya ƒe ƒe wuienyilia me la, fia la dɔ agbalẽŋlɔla Safan, Azaliya vi, si nye Mesulam vi, ɖe Yehowa ƒe aƒe la me be: 4 “Yi nunɔlagã Hilkiya gbɔ, ne wòaƒo ga siwo wotsɔ le Yehowa ƒe aƒe la me vam, si agbonudzɔlawo xɔ le dukɔa si la nu ƒu. 5 Woatsɔe ade asi na dɔnunɔla siwo le Yehowa ƒe aƒe la ƒe dɔwo dzi kpɔm, ne woatsɔe ana ame siwo le dɔa wɔm, ame siwo le Yehowa ƒe aƒe la me be woaɖɔ aƒe la ƒe gbagbãƒewo ɖo, 6 woatsɔe ana ame siwo nye aɖaŋudɔwɔlawo, xɔtulawo kple gliɖolawo; ne woazãe atsɔ aƒle atiwo kple kpe fufuwo hena aƒe la ɖɔɖɔ ɖo.
7 Gake womabia akɔnta wo le ga si wotsɔ de asi na wo la ŋuti o, elabena woka ɖe wo dzi.”
8 Emegbe nunɔlagã Hilkiya gblɔ na agbalẽŋlɔla Safan be: “Mefɔ Segbalẽ la le Yehowa ƒe aƒe la me.” Ale Hilkiya tsɔ agbalẽ la na Safan, eye wòde asi exexlẽ me.
9 Eye agbalẽŋlɔla Safan va fia la gbɔ, eye wògblɔ na fia la be: “Wò dɔlawo trɔa ga si le aƒea me, eye wotsɔnɛ dea asi na dɔnunɔla siwo le Yehowa ƒe aƒe la ƒe dɔwo dzi kpɔm.” 10 Eye agbalẽŋlɔla Safan gagblɔ na fia la be: “Nunɔla Hilkiya tsɔ agbalẽ aɖe nam.” Eye Safan de asi exexlẽ me le fia la ŋkume.
11 Esi fia la se Segbalẽ la me nyawo ko la, edze eƒe awuwo. 12 Eye fia la de se sia na nunɔla Hilkiya, Ahikam, Safan vi; Akbor, Mikaya vi, agbalẽŋlɔla Safan kple fia ƒe dɔla Asaya be: 13 “Miyi ɖabia gbe Yehowa ɖe nye kple dukɔ la kple Yuda blibo la nu le agbalẽ sia si ŋu woke ɖo la me nyawo ŋuti; elabena Yehowa ƒe dziku si wòdo ɖe mía ŋu la nu sẽ, le esi mía tɔgbuiwo meɖo to agbalẽ sia me nyawo hewɔ nu siwo katã woŋlɔ le mía ŋu la dzi o ta.” 14 Eya ta nunɔla Hilkiya, Ahikam, Akbor, Safan kple Asaya woyi nyɔnunyagblɔɖila Hulda gbɔ. Enye awudzikpɔla Salum, Tikva vi, Harha vi srɔ̃, Hulda nɔ Yerusalem ƒe du evelia me; eye woƒo nu kplii le afi ma.
15 Eye wògblɔ na wo be: “Ale Yehowa, Israel ƒe Mawu la, gblɔe nye esi, ‘Migblɔ na ame si dɔ mi ɖe gbɔnye la be: 16 “Ale Yehowa gblɔe nye esi: ‘Kpɔ ɖa, mehe vɔ̃ gbɔna teƒe sia kple emenɔlawo dzi, ɖe agbalẽ sia me nya siwo katã Yuda-fia xlẽ la nu.
17 Elabena wogblẽm ɖi, eye woyi ɖado dzudzɔ na mawu bubuwo ne woatsɔ woƒe asinudɔwɔwɔwo ado dziku nam, eya ta nye dɔmedzoe abi ɖe teƒe sia ŋu, eye womatsii o.’” 18 Ke ale miagblɔ na Yuda-fia si dɔ mi ɖa be miabia gbe Yehowa lae nye esi, “Ale Yehowa, Israel ƒe Mawu la gblɔ nye esi: ‘Le nya siwo nèse ŋu la, 19 esi mèsẽ dzi me o, ke nèbɔbɔ ɖokuiwò le Yehowa ŋkume esime nèse nya si megblɔ ɖe teƒe sia kple emenɔlawo ŋu be woƒe nu awɔ moyaa na ame, eye woazu ɖiŋudonu, eye nèdze wò awuwo hefa avi le ŋkunyeme ta la, nye hã mesee,’ Yehowa ye gblɔe. 20 Eya ta matsɔ wò akpe ɖe tɔgbuiwòwo ŋu, woatsɔ wò amlɔ ɖiwòƒe le ŋutifafa me, eye wò ŋku makpɔ vɔ̃ siwo katã he ge mala ava teƒe sia dzi la o.’”’”
Eye wotsɔ ŋuɖoɖoa vɛ na fia la.
23:1-37
23 Eya ta fia la dɔ woyi ɖayɔ Yuda kple Yerusalem ƒe ametsitsiwo katã vɛ. 2 Emegbe fia la yi Yehowa ƒe aƒe la me, eye Yuda ŋutsuwo, Yerusalem nɔlawo katã, nunɔlawo kple nyagblɔɖilawo dukɔ blibo la katã, tso ɖeviwo dzi va se ɖe tsitsiawo dzi le eŋu. Eye wòxlẽ nubabla ƒe agbalẽ si ŋu woke ɖo le Yehowa ƒe aƒea me la me nyawo katã wose.
3 Eye fia la le tsitre ɖe sɔti la gbɔ, eye wòbla nu le Yehowa ŋkume be yeadze Yehowa yome ahalé eƒe sededewo kple eƒe ŋkuɖodzinyawo kpakple eƒe ɖoɖowo me ɖe asi tso dzi blibo kpakple luʋɔ blibo me, ale be yeawɔ nubabla sia me nya siwo woŋlɔ ɖe agbalẽ sia me la dzi. Eye dukɔ blibo la katã lɔ̃ ɖe nubabla la dzi.
Eye wòtɔ dzo wo le Yerusalem godo le Kidron-toŋugblewo me helɔ woƒe dzofiawo yi Betel. 5 Eye wòxɔ dɔ le dutamawuwo ƒe nunɔlawo, ame siwo Yuda-fiawo ɖo, be woado dzudzɔ le nuxeƒe siwo le Yuda duwo kple Yerusalem nutowo me la si, exɔ dɔ le ame siwo doa dzudzɔ na Baal kple ɣe, ɣleti, ɣletivihatsotsowo, kple dziƒonuwo katã hã si. 6 Eɖe Asera la hã do goe le Yehowa ƒe aƒe la me yi Kidron-tɔʋu la nu le Yerusalem gbɔto, eye wòtɔ dzoe le Kidron-tɔʋu la nu, eye wòtui memie helɔ dzofi la ɖawu ɖe dukɔ la me viwo ƒe yɔdowo dzi.
7 Azɔ hã, egbã ŋutsu siwo gbɔ ŋutsuwo dɔna le gbedoxɔ me ƒe xɔ siwo le Yehowa ƒe aƒe la me, afi si nyɔnuwo lɔ̃a trɔ̃xɔwo ƒe agbadɔvɔ na Asera le. 8 Ena nunɔlawo katã tso Yuda duwo me va, eye wòdo gu nuxeƒe siwo nunɔlawo doa dzudzɔ le tso Geba va se ɖe Beer-Seba.
9 Nuxeƒe ƒe nunɔlawo mewɔa subɔsubɔdɔ le Yehowa ƒe vɔsamlekpui la dzi le Yerusalem o, gake woɖua amɔwɔ maʋamaʋã bolo kple wo nɔviwo.
10 Edo gu Tofet, si le Hinom Viwo Ƒe Bali la me, ne ame aɖeke nagatsɔ viaŋutsu alo vianyɔnu ato dzo me na Molek azɔ o. 11 Eye wòkpɔ egbɔ be sɔ siwo ŋu Yuda-fiawo kɔ na ɣe la megatoa fiaŋume Natan-Melek ƒe xɔ, si le agbonukpatawo me la gbɔ gena ɖe Yehowa ƒe aƒe la me o; eye wòtɔ dzo ɣe ƒe tasiaɖamwo.
12 Fia la gbã vɔsamlekpui siwo Yuda-fiawo ɖi ɖe Ahaz ƒe xɔ la tame, kple vɔsamlekpui siwo Manase ɖi ɖe Yehowa ƒe aƒe la ƒe xɔxɔnu eveawo hã. Egbã wo gudugudu helɔ wo kɔ ɖe Kidron-tɔʋu la me.
13 Eye fia la do gu nuxeƒe siwo dze ŋgɔ Yerusalem, siwo le Gbegblẽto la ƒe anyiehe, siwo Israel-fia Salomo tu na Sidontɔwo ƒe mawunɔ nyɔŋu Astoret kple Moab ƒe mawu nyɔŋu Kemos kpakple Amonitɔwo ƒe mawu nyɔŋu Milkom. 14 Egbã trɔ̃sɔtiwo, elã Aseratiwo, eye wòtsɔ ameƒuwo kɔ ɖe wo teƒe.
15 Egbã vɔsamlekpui si le Betel hã, eyae nye nuxeƒe si Yeroboam, Nebat vi, si he Israel de nu vɔ̃ me la tu. Esi wògbã vɔsamlekpui ma kple nuxeƒea la, etɔ dzo nuxeƒe la hetui memie, eye wòtɔ dzo Asera la.
16 Esi Yosiya trɔ kpɔ ameɖiƒe siwo le afi ma le to la dzi la, edɔ amewo woyi ɖalɔ ƒuwo tso ameɖiƒeawo, eye wòtɔ dzo wo ɖe vɔsamlekpui la dzi hedo gui le Yehowa ƒe nya la nu, abe ale si Mawu vavã ƒe ame la gblɔe ɖi ene. 17 Eye wòbia be: “Yɔdokpe kae nye ema kpɔm mele ɖaa?” Eye dua me ŋutsuwo ɖo eŋu nɛ be: “Mawu vavã la ƒe ame, si tso Yuda, ame si gblɔ nu siwo nèwɔ ɖe Betel ƒe vɔsamlekpui ŋu la ƒe yɔdoe.” 18 Eye wògblɔ be: “Negbɔ ɖe eme. Ame aɖeke megaɖe fu na eƒe ƒuwo o.” Eya ta woɖe asi le eƒe ƒuwo ŋu kpe ɖe nyagblɔɖila si tso Samaria la ƒe ƒuwo ŋu.
19 Azɔ hã, Yosiya ɖe nuxeƒexɔ siwo le Samaria duwo me, siwo Israel-fiawo tu tsɔ do dziku na Mawu la ɖa, eye wòwɔ wo abe ale si wòwɔ le Betel pɛpɛpɛ ene.
20 Eya ta ewu nuxeƒe ƒe nunɔla siwo katã le afi ma la ɖe vɔsamlekpuiawo dzi, eye wòtɔ dzo ameƒuwo ɖe wo dzi. Emegbe egbugbɔ yi Yerusalem.
21 Azɔ fia la de se na dukɔ blibo la katã be: “Miɖu Ŋutitotoŋkekenyui na Yehowa mia Mawu la abe ale si woŋlɔ ɖe nubabla ƒe agbalẽ la me ene.” 22 Womegaɖu Ŋutitotoŋkekenyui sia tɔgbi kpɔ, tso ʋɔnudrɔ̃la siwo drɔ̃ ʋɔnu na Israel kple Israel-fiawo kpakple Yuda-fiawo ƒe ŋkekeawo me o. 23 Ke le Fia Yosiya ƒe ƒe wuienyilia me la, woɖu Ŋutitotoŋkekenyui sia na Yehowa le Yerusalem.
24 Gawu la, Yosiya ɖe ŋɔliyɔlawo, nukalawo, terafim legbawo, legba nyɔŋuwo kple ŋunyɔnu siwo katã le Yuda-nyigba dzi kple Yerusalem la ɖa, ne wòawɔ Se la me nya siwo woŋlɔ ɖe agbalẽ si nunɔla Hilkiya fɔ le Yehowa ƒe aƒe la me dzi.
25 Fia aɖeke menɔ anyi do ŋgɔ nɛ si trɔ ɖe Yehowa ŋu kple eƒe dzi blibo, luʋɔ blibo kple eƒe ŋusẽ blibo le Mose ƒe Se blibo la katã nu de enu o; eye ɖeke hã meva ɖe eyome de enu o.
26 Ke Yehowa meɖe asi le dɔmedzoe gã si wòdo ɖe Yuda ŋu le dzikudonamenu siwo katã Manase na wowɔ tsɔ do dziku nɛ la ŋu o.
27 Yehowa gblɔ be: “Maɖe Yuda hã ɖa le nye ŋkuta abe ale si meɖe Israel ɖa ene; eye magbe Yerusalem, du sia si metia kple aƒe sia si ŋu megblɔ le be, ‘Nye ŋkɔ anɔ afi ma’ la.”
28 Ke Yosiya ŋutinya susɔeawo kple nu siwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me.
29 Le eƒe ŋkekeawo me la, Egipte-fia Farao Neko ho yi Frat-tɔsisi la nu be yeaɖado go Asiria-fia, eye Fia Yosiya ho yi be yeaɖakpe aʋa kplii; gake esi Neko kpɔ Yosiya la, ewui le Megido.
30 Eya ta eƒe dɔlawo kɔ eƒe kukua ɖe tasiaɖam me tso Megido yi Yerusalem ɖaɖi ɖe eƒe yɔdo me. Eye dukɔ la me tɔwo si ami na Yehoahaz, Yosiya vi, eye wotsɔe ɖo fiae ɖe fofoa teƒe.
31 Yehoahaz xɔ ƒe blaeve vɔ etɔ̃ esime wòzu fia, eye wòɖu fia ɣleti etɔ̃ le Yerusalem. Dadaa ŋkɔe nye Hamutal, eye wònye Yeremiya si tso Libna vinyɔnu.
32 Ewɔ nu si nye vɔ̃ le Yehowa ŋkume abe ale si tɔgbuiawo wɔ ene.
33 Farao Neko de gae ɖe Ribla le Hamat-nyigba dzi ne wòagaɖu fia le Yerusalem o, eye wòdo fe na dukɔa be woaxe klosalo talento alafa ɖeka kple sika talento ɖeka. 34 Eye Farao Neko tsɔ Yosiya vi Eliyakim ɖo fiae ɖe fofoa Yosiya teƒe, eye wòtrɔ ŋkɔ nɛ be Yehoyakim; ke ekplɔ Yehoahaz ya yi Egipte, afi si wòku ɖo.
35 Yehoyakim tsɔ klosalo kple sika la na Farao, gake dukɔ la sie wòxɔ adzɔ le hafi kpɔ klosalo la na abe ale si Farao bia ene.
Exɔ klosalo kple sika le dukɔ la me tɔwo si, le adzɔ si woka na ame sia ame ɖe eƒe ŋutete nu la nu, ne wòatsɔ ana Farao Neko.
36 Yehoyakim xɔ ƒe blaeve vɔ atɔ̃ esime wòzu fia, eye wòɖu fia ƒe wuiɖekɛ le Yerusalem. Dadaa ŋkɔe nye Zebida, eye wònye Pedaya si tso Ruma ƒe vinyɔnu.
37 Ewɔ nu si nye vɔ̃ le Yehowa ŋkume, abe ale si tɔgbuiawo wɔ ene.
24:1-20
24 Le Yehoyakim ŋɔli la, Babilon-fia Nebukadnezar ho ɖe eŋu, eye Yehoyakim zu eƒe subɔvi ƒe etɔ̃.
Ke eva dze aglã ɖe eŋu. 2 Eye Yehowa dɔ Kaldeatɔwo, Siriatɔwo, Moabtɔwo, kple Amonitɔwo ƒe adzohawo ɖe eŋu. Edɔ wo ɖe Yuda ŋu be woatsrɔ̃e le Yehowa ƒe nya si wògblɔ to eƒe subɔla nyagblɔɖilawo dzi la nu.
3 Yehowa ƒe nya nue esia va Yuda dzi ɖo, ne wòaɖee ɖa le eƒe ŋkuta, le Manase ƒe nu vɔ̃ siwo katã wòwɔ la ta, 4 hekpe ɖe ʋu maɖifɔ si wòkɔ ɖi, si na wòtsɔ ʋu maɖifɔ yɔ Yerusalem taŋ la hã ta, eya ta Yehowa gbe be yematsɔe ake o.
5 Ke Yehoyakim ŋutinya susɔeawo kple nu siwo katã wòwɔ la, woŋlɔ wo ɖe Yuda-fiawo ƒe ŋutinyagbalẽ me.
6 Eye wotsɔ Yehoyakim mlɔ tɔgbuiawo gbɔ, eye via Yehoyakin zu fia ɖe eteƒe.
7 Ke Egipte-fia megaho tso eƒe anyigba dzi kpɔ o, elabena Babilon-fia xɔ anyigba siwo katã nye Egipte-fia tɔ tso Egipte-tɔʋu la nu va se ɖe Frat-tɔsisi la nu.
8 Yehoyakin xɔ ƒe wuienyi esime wòzu fia, eye wòɖu fia ɣleti etɔ̃ le Yerusalem. Dadaa ŋkɔe nye Nehusta, eye wònye Elnatan si tso Yerusalem ƒe vinyɔnu.
9 Ewɔ nu si nye vɔ̃ le Yehowa ŋkume, abe ale si fofoa wɔ ene.
10 Ɣemaɣie Babilon-fia Nebukadnezar ƒe dɔlawo ho ɖe Yerusalem ŋu heɖe to ɖe dua.
11 Babilon-fia Nebukadnezar va dua me esime eƒe dɔlawo ɖe to ɖe dua. 12 Yuda-fia Yehoyakin do yi Babilon-fia gbɔ, eya kple dadaa kple eƒe dɔlawo kple eƒe amegãwo kpakple fiaŋumewo; ale Babilon-fia lé Yehoyakin le Babilon-fia ƒe fiaɖuɖu ƒe ƒe enyilia me.
13 Eye wòlɔ Yehowa ƒe aƒe la me kesinɔnuwo katã kple fia ƒe aƒe la me kesinɔnuwo tso afi ma. Eye wògbã sikanu siwo Israel-fia Salomo wɔ ɖe Yehowa ƒe gbedoxɔa me kakɛkakɛ. Esia dzɔ abe ale si tututu Yehowa gblɔe ene.
Womegblẽ ame aɖeke ɖi o, negbe ame siwo da ahe ŋutɔŋutɔ la ko. 15 Ale wòɖe aboyo Yehoyakin yi Babilon; eye wòɖe aboyo fia dada kple fia srɔ̃wo kple fiaŋumewo kpakple dukɔ la ƒe ame ŋkutawo tso Yerusalem yi Babilon. 16 Babilon-fia ɖe aboyo aʋawɔlawo katã, siwo le ame akpe adre, hekpe ɖe aɖaŋudɔwɔla kple gbede akpe ɖeka ŋu yi Babilon, wonye ŋutsu kalẽtɔ siwo wona hehee ɖe aʋawɔwɔ ŋu.
17 Eye Babilon-fia tsɔ Yehoyakin tɔɖi Mataniya ɖo fiae ɖe eteƒe, eye wòtrɔ ŋkɔ nɛ be Zedekiya.
18 Zedekiya xɔ ƒe blaeve vɔ ɖekɛ esime wòzu fia, eye wòɖu fia ƒe wuiɖekɛ le Yerusalem. Dadaa ŋkɔe nye Hamutal, eye wònye Yeremiya si tso Libna vinyɔnu.
19 Ewɔ nu si nye vɔ̃ le Yehowa ŋkume, abe ale si Yehoyakim wɔ ene. 20 Esi Yehowa do dziku tae nu siawo dzɔ le Yerusalem kple Yuda ɖo, va se ɖe esime wòɖe wo ɖa le eƒe ŋkuta.
25:1-30
25 Le Zedekiya ƒe fiaɖuɖu ƒe ƒe asiekelia me, le ɣleti ewolia ƒe ŋkeke ewolia dzi la, Babilon-fia Nebukadnezar kple eƒe aʋakɔ bliboa ho ɖe Yerusalem ŋu.
Eɖe to ɖee heƒu kpo ɖe eŋu godoo va kpe, 2 eye woɖe to ɖe dua va se ɖe Fia Zedekiya ƒe ƒe wuiɖekɛlia me.
3 Le ɣleti enelia ƒe ŋkeke asiekelia dzi la, dɔwuamea nu sẽ le dua me, eye nuɖuɖu aɖeke meli na dua me tɔwo o.
4 Woŋɔ dua ƒe gli, eye le zã me la, aʋawɔlawo katã to agbo si le gli eve dome le fia ƒe abɔ xa ƒe mɔ hesi dzo, esime Kaldeatɔwo ƒo xlã dua; eye fia la to mɔ si ɖo ta Araba.
5 Ke Kaldeatɔwo ƒe aʋakɔa ti fia la yome heva tui le Yeriko tagba, eye eƒe aʋakɔ bliboa ka le eŋu. 6 Wolé fia la hekplɔe va Babilon-fia gbɔ le Ribla, ne woadrɔ̃ ʋɔnui.
7 Wowu Zedekiya viwo le eŋkume, eye Nebukadnezar gbã ŋku na Zedekiya; emegbe wòde akɔblikunyowui hekplɔe yi Babilon.
8 Le ɣleti atɔ̃lia ƒe ŋkeke adrelia dzi si nye Babilon-fia Nebukadnezar ƒe ƒe wuiasiekelia me la, fiaŋudzɔlawo ƒe amegã Nebuzaradan, si nye Babilon-fia ƒe dɔla va Yerusalem. 9 Etɔ dzo Yehowa ƒe aƒe la kple fia ƒe aƒe kpakple aƒe siwo katã le Yerusalem, eye wòtɔ dzo ame ŋkutawo katã ƒe aƒewo. 10 Kaldeatɔwo ƒe aʋakɔ blibo si le fiaŋudzɔlawo ƒe amegã ŋu la gbã Yerusalem gliwo katã ƒu anyi.
11 Ke fiaŋudzɔlawo ƒe amegã Nebuzaradan ɖe aboyo ame siwo wogblẽ ɖe dua me la ƒe susɔewo, ame siwo na ta Babilon-fia kple dukɔ la me tɔ susɔeawo. 12 Ke fiaŋudzɔlawo ƒe amegã la gblẽ dukɔa me tɔ dahe aɖewo ɖi be woanye waingbledelawo kple dzizizidɔwɔlawo.
13 Eye Kaldeatɔwo gbã akɔblisɔti siwo le Yehowa ƒe aƒe la me kple kekeawo kpakple akɔbligazɔ si le Yehowa ƒe aƒe la me, eye wolɔ akɔbli la yi Babilon. 14 Wotsɔ dzofilɔgbaawo, sofiawo, dzotsinuawo, kpluawo, kple akɔblinu siwo katã wozãna na subɔsubɔdɔ wɔwɔ le gbedoxɔa me la dzoe.
15 Fiaŋudzɔlawo ƒe amegã la tsɔ dzoɖenu kple agba goboe siwo wotsɔ sika nyuitɔ kple klosalo nyuitɔ wɔ la dzoe.
16 Ke sɔti eveawo, gazɔ gã la kple keke siwo Salomo wɔ na Yehowa ƒe aƒea ƒe akɔbli ya mele dada me o.
17 Sɔti ɖe sia ɖe ƒe kɔkɔme le abɔklugui wuienyi, eye ta si le edzi la nye akɔbli; ta la ƒe kɔkɔme nye abɔklugui etɔ̃, gaɖɔ la kple yevuboɖa siwo le ta la ŋu godoo va kpe la katã nye akɔbli. Sɔti evelia kple eƒe gaɖɔ la hã le nenema.
18 Fiaŋudzɔlawo ƒe amegã la lé nunɔlawo ƒe tatɔ Seraya kple Zefaniya si nye nunɔla evelia kpakple agbonudzɔla etɔ̃awo hã. 19 Elé fiaŋume ɖeka, si le aʋawɔlawo nu la le dua me kple fiaŋume vevi atɔ̃ siwo ŋu woke ɖo le dua me, kple aʋafia ƒe agbalẽŋlɔla, ame si yɔa dukɔ la ɖe aʋawɔwɔ ŋu kpakple dukɔ la me ŋutsu blaade siwo wokpɔ le dua me. 20 Fiaŋudzɔlawo ƒe amegã Nebuzaradan lé wo yi Babilon-fia gbɔ le Ribla. 21 Eye Babilon-fia wu wo le Ribla le Hamat-nyigba dzi.
Ale woɖe aboyo Yuda tso eƒe anyigba dzi. 22 Ke Babilon-fia Nebukadnezar tsɔ Gedaliya, Ahikam vi, si nye Safan vi ɖo ame siwo wògblẽ ɖe Yuda-nyigba dzi la nu. 23 Esi aʋakplɔlawo katã kple woƒe amewo se be Babilon-fia ɖo Gedaliya dzikpɔlae la, enumake wova Gedaliya gbɔ le Mizpa.
Ame siwo vae nye: Ismael, Netaniya vi, Yohanan, Karea vi, Seraya, Netofatɔ Tanhumet vi, kple Yaazaniya, Maakattɔ la ƒe vi, hekpe ɖe woƒe amewo ŋu.
24 Eye Gedaliya ka atam na woawo kple woƒe amewo hegblɔ na wo be: “Kaldeatɔwo subɔsubɔ megadzi ŋɔ na mi o. Minɔ anyigba la dzi, eye misubɔ Babilon-fia, ekema eme anyo na mi.” 25 Le ɣleti adrelia me la, Ismael, Netaniya vi, Elisama vi, si tso fiaƒomea me la va, eye ŋutsu ewo le eŋu, eye wowu Gedaliya kple Yudatɔ kpakple Kaldeatɔ siwo le eŋu la le Mizpa.
26 Eye dukɔ blibo la katã, ɖeviwo kple tsitsiawo siaa kpakple aʋakplɔlawo dzo yi Egipte, elabena wole Kaldeatɔwo vɔ̃m.
27 Le aboyoɖeɖe Yuda-fia Yehoyakin ƒe ƒe blaetɔ̃ vɔ adrelia me, le ɣleti wuievelia ƒe ŋkeke blaeve vɔ adrelia dzi la, Babilon-fia Evil-Merodak ɖe Yuda-fia Yehoyakin le gaxɔ me, le ƒe si me wòzu fia. 28 Eƒo nu kplii tufafatɔe, eye wòɖoe ɖoƒe kɔkɔ wu fia bubu siwo katã le Babilon kplii. 29 Yehoyakin ɖe eƒe gaxɔmewuwo ɖi; eye wòɖua nu le fia la gbɔ ɣesiaɣi le eƒe agbemeŋkekewo katã me.
30 Eye fia la naa nuɖuɖu si wòhiã gbe sia gbe lae le eƒe agbemeŋkekewo katã me.
1 Kronika
1:1-54
4 Noa, Sem, Ham kple Yafet. 5 Yafet viwoe nye Gomer, Magog, Madai, Yavan, Tubal, Mesek kple Tiras.
6 Gomer viwoe nye Askenaz, Rifat kple Togarma. 7 Yavan viwoe nye Elisa, Tarsis, Kitim kple Rodanim.
8 Ham viwoe nye Kus, Mizrayim, Put kple Kanaan. 9 Kus viwoe nye Seba, Havila, Sabta, Raama kple Sabteka.
Raama viwoe nye Seba kple Dedan. 10 Kus dzi Nimrod.
Eyae nye ame gbãtɔ si va zu ŋusẽtɔ gã aɖe le anyigba la dzi. 11 Mizrayim dzi Ludim, Anamim, Lehabim, Naftuhim, 12 Patrusim, Kasluhim (ame si me Filistitɔwo dzɔ tso) kple Kaftorim.
13 Kanaan dzi Sidon, si nye eƒe ŋgɔgbevi, kple Het, 14 kpakple Yebusitɔwo, Amoritɔwo, Girgasitɔwo, 15 Hivitɔwo, Arkitɔwo, Sinitɔwo, 16 Arvadtɔwo, Zemaritɔwo kple Hamattɔwo.
17 Sem viwoe nye Elam, Asur, Arpaksad, Lud kple Aram, kple Uz, Hul, Geter kple Mas.
18 Arpaksad dzi Sela, eye Sela dzi Eber.
19 Wodzi ŋutsuvi eve na Eber. Ðeka ŋkɔe nye Peleg, elabena eŋɔlie anyigba la ma. Nɔvia ŋkɔe nye Yoktan.
20 Yoktan dzi Almodad, Selef, Hazarmavet, Yera, 21 Hadoram, Uzal, Dikla, 22 Obal, Abimael, Seba, 23 Ofir, Havila kple Yobab; ame siawo katã nye Yoktan viwo. 24 Sem, Arpaksad, Sela, 25 Eber, Peleg, Reu, 26 Serug, Nahor,
Tera, 27 Abram, si woyɔna be Abraham.
28 Abraham viwoe nye Isak kple Ismael.
29 Woƒe ƒomewoe nye: Ismael ƒe ŋgɔgbevi Nebayot, eyome edzi Kedar, Adbeel, Mibsam, 30 Misma, Duma, Masa, Hadad, Tema, 31 Yetur, Nafis kple Kedema.
Ame siawoe nye Ismael viwo. 32 Abraham ƒe ahiã Ketura viwoe nye Zimran, Yoksan, Medan, Midian, Yisbak kple Sua. Yoksan viwoe nye Seba kple Dedan. 33 Midian viwoe nye Efa, Efer, Hanok, Abida kple Eldaa. Ame siawo katã nye Ketura viwo.
34 Abraham dzi Isak.
Isak viwoe nye Esau kple Israel.
35 Esau viwoe nye Elifaz, Reuel, Yeus, Yalam kple Kora.
36 Elifaz viwoe nye Teman, Omar, Zefo, Gatam, Kenaz, Timna kple Amalek.
37 Reuel viwoe nye Nahat, Zera, Sama kple Miza.
38 Seir viwoe nye Lotan, Sobal, Zibeon, Ana, Dison, Ezer kple Disan.
39 Lotan viwoe nye Hori kple Homam. Lotan nɔvinyɔnue nye Timna.
40 Sobal viwoe nye Alvan, Manahat, Ebal, Sefo kple Onam.
Zibeon viwoe nye Aya kple Ana.
41 Ana vie nye Dison.
Dison viwoe nye Hemdan, Esban, Yitran kple Keran.
42 Ezer viwoe nye Bilhan, Zaavan kple Akan.
Disan viwoe nye Uz kple Aran.
43 Fia siawoe ɖu dzi le Edom-nyigba dzi hafi fia va ɖu Israel-viwo dzi: Bela, Beor vi; eƒe du la ŋkɔe nye Dinhaba. 44 Esi Bela ku la, Zera si tso Bozra ƒe vi Yobab zu fia ɖe eteƒe. 45 Esi Yobab ku la, Husam si tso Temantɔwo ƒe anyigba dzi zu fia ɖe eteƒe. 46 Esi Husam ku la, Hadad, Bedad vi, ame si si Midian le Moab-nyigba dzi la, zu fia ɖe eteƒe. Eƒe du la ŋkɔe nye Avit. 47 Esi Hadad ku la, Samla si tso Masreka zu fia ɖe eteƒe. 48 Esi Samla ku la, Saul si tso Rehobot le Tɔsisi la to zu fia ɖe eteƒe. 49 Esi Saul ku la, Baal-Hanan, Akbor vi zu fia ɖe eteƒe. 50 Esi Baal-Hanan ku la, Hadad zu fia ɖe eteƒe. Eƒe du la ŋkɔe nye Pau, eye srɔ̃a ŋkɔe nye Mehetabel, ame si nye Mezahab vinyɔnu Matred vi.
51 Emegbe Hadad ku. Edom ƒe amegãwoe nye Amegã Timna, Amegã Alva, Amegã Yetet, 52 Amegã Oholibama, Amegã Ela, Amegã Pinon, 53 Amegã Kenaz, Amegã Teman, Amegã Mibzar, 54 Amegã Magdiel, Amegã Iram. Ame siawoe nye amegãwo le Edom.
2:1-55
2 Israel viŋutsuwoe nye esi: Ruben, Simeon, Lewi, Yuda, Isakar, Zebulon, 2 Dan, Yosef, Benyamin, Naftali, Gad kple Aser.
3 Yuda viŋutsuwoe nye Er, Onan kple Sela. Wo ame etɔ̃ siawoe Sua vinyɔnu si nye Kanaan nyɔnu la, dzi nɛ.
Ke Yuda ƒe ŋgɔgbevi Er wɔ nu si vɔ̃ɖi le Yehowa ŋkume, ale be wòwui.
4 Yuda toyɔvia Tamar dzi Perez kple Zera nɛ. Yuda viŋutsuwo katã le atɔ̃. 5 Perez viwoe nye Hezron kple Hamul.
Wo katã wole ame atɔ̃. 7 Karmi vie nye Akar, ame si he vɔ̃ va Israel dzi esi meɖi anukware le nu si wòle be woatsrɔ̃ gbidii la me o. 8 Etan vie nye Azariya.
9 Hezron vi siwo wodzi nɛ la woe nye: Yeramel, Ram kple Kelubai. 10 Ram dzi Aminadab.
Obed dzi Isai. 13 Isai dzi Eliab, ame si nye eƒe ŋgɔgbevi, eveliae nye Abinadab, etɔ̃liae nye Simea, 14 eneliae nye Netanel, atɔ̃liae nye Radai, 15 adeliae nye Ozem, adreliae nye David. 16 Wo nɔvinyɔnuwoe nye Zeruya kple Abigail. Eye Zeruya viwoe nye Abisai, Yoab kple Asahel: wole ame etɔ̃. 17 Abigail dzi Amasa, eye Amasa fofoe nye Ismaeltɔ Yeter.
18 Kaleb, Hezron vi, srɔ̃ Azuba kple Yeriot dzi viwo nɛ; viawoe nye: Yeser, Sobab kple Ardon.
19 Esi Azuba ku la, Kaleb ɖe Efrat, eye wòdzi Hur nɛ. 20 Hur dzi Uri. Eye Uri dzi Bezalel. 21 Emegbe Hezron dɔ kple Gilead fofo Makir vinyɔnu.
Eye wòɖee esime wòxɔ ƒe blaade, eya dzi Segub nɛ. 22 Segub dzi Yair, ame si si du blaeve vɔ etɔ̃ nɔ le Gilead-nyigba dzi. 23 Emegbe Gesur kple Siria xɔ Havot-Yair le wo si, hekpe ɖe Kenat kple eŋu duwo ŋu, wole du blaade.
Ame siawo katã nye Gilead fofo Makir ƒe dzidzimeviwo.
24 Ke esi Hezron ku le Kaleb-Efrata megbe la, Hezron srɔ̃ Abiya dzi Askur nɛ, eyae va zu Tekoa fofo.
25 Yeramel, Hezron ƒe ŋgɔgbevi la ƒe viwoe nye: Ram, si nye eƒe ŋgɔgbevi, eyome Buna, Oren, Ozem kple Ahiya.
26 Srɔ̃ bubu ganɔ Yeramel si, si ŋkɔe nye Atara. Eyae nye Onam dada.
27 Ram, Yeramel ƒe ŋgɔgbevi la ƒe viwoe nye Maaz, Yamin kple Eker.
28 Onam viwoe nye Samai kple Yada. Eye Samai viwoe nye Nadab kple Abisur.
29 Abisur srɔ̃ ŋkɔe nye Abihayil; eyae dzi Ahban kple Molid nɛ.
30 Nadab viwoe nye Seled kple Apayim.
Ke Seled medzi vi aɖeke hafi ku o. 31 Apayim vie nye Yisi. Yisi vie nye Sesan, Sesan vie nye Ahlai.
32 Yada, Samai nɔviŋutsu, ƒe viwoe nye Yeter kple Yonatan. Ke Yeter medzi vi aɖeke hafi ku o.
33 Yonatan viwoe nye Pelet kple Zaza.
Ame siawoe nye Yeramel ƒe dzidzimeviwo.
34 Viŋutsu aɖeke menɔ Sesan si o, negbe vinyɔnuwo ko.
Ke subɔvi aɖe nɔ Sesan si, si nye Egiptetɔ, eŋkɔe nye Yarha. 35 Sesan tsɔ vianyɔnu na eƒe subɔvi Yarha wòɖe, eye wòdzi Atai nɛ. 36 Atai dzi Natan. Natan dzi Zabad. 37 Zabad dzi Eflal. Eflal dzi Obed. 38 Obed dzi Yehu. Yehu dzi Azariya. 39 Azariya dzi Helez. Helez dzi Eleasa. 40 Eleasa dzi Sismai. Sismai dzi Salum. 41 Salum dzi Yekamiya.
Yekamiya dzi Elisama. 42 Kaleb, Yeramel nɔviŋutsu, ƒe viwoe nye Mesa, si nye eƒe ŋgɔgbevi, ame si nye Zif fofo, kple Hebron fofo Maresa viwo. 43 Hebron viwoe nye Kora, Tapua, Rekem kple Sema. 44 Sema dzi Raham, si nye Yorkeam fofo. Eye Rekem dzi Samai.
45 Samai vie nye Maon; eye Maon nye Bet-Zur fofo. 46 Kaleb ƒe ahiã Efa dzi Haran, Moza kple Gazez.
Haran dzi Gazez. 47 Yahdai viwoe nye Regem, Yotam, Gesan, Pelet, Efa kple Saaf.
48 Kaleb ƒe ahiã Maaka dzi Seber kple Tirhana.
49 Emegbe edzi Saaf si nye Madmana fofo kple Seva, si nye Makbena kple Gibea fofo. Eye Kaleb vinyɔnue nye Aksa.
50 Ame siawoe nye Kaleb ƒe dzidzimeviwo.
Efrata ƒe ŋgɔgbevi Hur viwoe nye: Sobal, si nye Kiriat-Yearim fofo, 51 Salma, si nye Betlehem fofo, kple Haref, si nye Bet-Gader fofo.
52 Sobal, si nye Kiriat-Yearim fofo, ƒe viwoe nye Haroe kple Menuhottɔwo ƒe afã.
53 Kiriat-Yearim ƒe ƒomewoe nye Yitritɔwo, Putitɔwo, Sumattɔwo kple Misraitɔwo. Ame siawo mee Zoratɔwo kple Estaoltɔwo dzɔ tso.
54 Salma viwoe nye Betlehem kple Netofatɔwo, Atrot-Bet-Yoab, Manahattɔwo ƒe afã kple Zoritɔwo.
55 Nugbugbɔŋlɔlawo ƒe ƒome siwo le Yabez woe nye: Tirattɔwo, Simeattɔwo kple Sukattɔwo.
Ame siawoe nye Kenitɔ siwo dzɔ tso Hamat, si nye Rekab ƒe aƒekɔ fofo la me.
3 David viŋutsu siwo wodzi nɛ le Hebron woe nye esi: Amnon, eƒe ŋgɔgbevi, si dada nye Ahinoam si tso Yezreel; eveliae nye Daniel, si nye Karmeltɔ Abigail ƒe vi; 2 etɔ̃liae nye Absalom, si nye Maaka, Gesur-fia Talmai vinyɔnu ƒe vi; eneliae nye Adoniya, si nye Hagit vi; 3 atɔ̃liae nye Sefatiya, si dada nye Abital; adeliae nye Yitream, si dada nye Egla, David srɔ̃.
4 Wodzi vi ade siawo nɛ le Hebron; eɖu fia le afi ma ƒe adre kple ɣleti ade, eye wòɖu fia le Yerusalem ƒe blaetɔ̃ vɔ etɔ̃.
5 Ame siwo wodzi nɛ le Yerusalem woe nye: Simea, Sobab, Natan kple Salomo; wole ame ene, siwo Bat-Seba, Amiel vinyɔnu dzi. 6 Via asieke bubuwoe nye: Yibhar, Elisama, Elifelet, 7 Noga, Nefeg, Yafia, 8 Elisama, Eliyada kple Elifelet.
9 Ame siawo katã nye David viŋutsuwo, ke eƒe ahiãwo ƒe viŋutsuwo ya mele eme o, wo nɔvinyɔnue nye Tamar.
10 Salomo vie nye Rehabeam; eya hã ƒe vie nye Abiya, eya hã ƒe vie nye Asa, eya hã ƒe vie nye Yehosafat, 11 eya hã ƒe vie nye Yehoram, eya hã ƒe vie nye Ahaziya, eya hã ƒe vie nye Yehoas, 12 eya hã ƒe vie nye Amaziya, eya hã ƒe vie nye Azariya, eya hã ƒe vie nye Yotam, 13 eya hã ƒe vie nye Ahaz, eya hã ƒe vie nye Hizkiya, eya hã ƒe vie nye Manase, 14 eya hã ƒe vie nye Amon, eya hã ƒe vie nye Yosiya. 15 Yosiya viwoe nye Yohanan, si nye ŋgɔgbevia; eveliae nye Yehoyakim, etɔ̃liae nye Zedekiya, eneliae nye Salum.
16 Yehoyakim vie nye Yekoniya, eya hã ƒe vie nye Zedekiya. 17 Yekoniya, ame si wode gaxɔ me la ƒe viwoe nye: Sealtiel, 18 Malkiram, Pedaya, Senazar, Yekamiya, Hosama kple Nedabiya. 19 Pedaya viwoe nye Zerubabel kple Simei; Zerubabel viwoe nye Mesulam kple Hananiya (wo nɔvinyɔnue nye Selomit); 20 via atɔ̃ bubuwoe nye: Hasuba, Ohel, Berekiya, Hasadiya kple Yusab-Hesed.
21 Hananiya viwoe nye Pelatiya kple Yesaya; Yesaya vie nye Refaya; Refaya vie nye Arnan; Arnan vie nye Obadiya; Obadiya vie nye Sekaniya; 22 Sekaniya ƒe viwoe nye Semaya eye Semaya viwoe nye Hatus, Yigal, Bariya, Neariya kple Safat wole ame ade.
23 Neariya viwoe nye Elioenai, Hizkiya kple Azrikam, wole ame etɔ̃.
24 Elioenai viwoe nye Hodavia, Eliyasib, Pelaya, Akub, Yohanan, Delaya kple Anani, wole ame adre.
4:1-43
4 Yuda viŋutsuwoe nye Perez, Hezron, Karmi, Hur kple Sobal.
2 Sobal vi Reaya dzi Yahat; eye Yahat dzi Ahumai kple Lahad. Ame siawoe nye Zoratɔwo ƒe ƒomeawo.
3 Etam fofo ƒe viwoe nye: Yezreel, Yisma kple Yidbas (wo nɔvinyɔnu ŋkɔe nye Hazelelponi), 4 eye Penuel nye Gedor fofo, eye Ezer nye Husa fofo. Ame siawoe nye Efrata ƒe ŋgɔgbevi Hur, si nye Betlehem fofo, ƒe viwo.
5 Tekoa fofo Askur ɖe srɔ̃ eve: Hela kple Naara. 6 Naara dzi Ahuzam, Hefer, Temeni kple Haahastari nɛ.
Ame siawoe nye Naara viwo. 7 Hela viwoe nye Zeret, Yizhar kple Etan. 8 Koz dzi Anub, Zobeba kple Harum vi Aharhel ƒe ƒomeawo.
9 Bubu nɔ Yabez ŋu wu nɔviawo; eye dadaa ye tsɔ ŋkɔ nɛ be Yabez, hegblɔ be: “Mese veve hafi dzii.” 10 Ke Yabez yɔ Israel ƒe Mawu la gblɔ be: “Oo ne nàhayram, àkeke nye anyigba la ɖe enu, eye wò asi nanɔ kplim, eye nàkpɔ tanye tso vɔ̃ me be wòagagblẽ nu le ŋunye o ɖe!”
Eya ta Mawu na nu si wòbia la va eme nɛ. 11 Kelub, Suha nɔvi dzi Mehir, si nye Eston fofo. 12 Eston dzi Bet-Rafa, Pasea kple Tehina, si nye Ir-Nahas fofo.
Ame siawoe nye Reka ŋutsuwo. 13 Kenaz viwoe nye Otniel kple Seraya, eye Otniel vie nye Hatat.
14 Meonotai dzi Ofra.
Seraya dzi Yoab, si nye Ge-Harasim fofo, woyɔ wo nenema elabena wonye aɖaŋudɔwɔlawo. 15 Kaleb, Yefune vi, ƒe viwoe nye Iru, Ela kple Naam; eye Ela vie nye Kenaz.
16 Yehalel viwoe nye Zif, Zifa, Tiria kple Asarel.
17 Ezra viwoe nye Yeter, Mered, Efer kple Yalon; eye nyɔnua fɔ fu dzi Miriam, Samai kple Yisba, si nye Estemoa fofo.
18 (Eye srɔ̃a si nye Yuda nyɔnu dzi Yered, si nye Gedor fofo; Heber, si nye Soko fofo; kple Yekutiel, si nye Zanoa fofo.) Ame siawoe nye Bitia, Farao vinyɔnu si Mered ɖe la, ƒe viwo.
19 Hodiya srɔ̃, si nye Naham nɔvinyɔnu, ƒe viwoe nye Keila, Garmitɔ la kple Maakattɔ Estemoa fofowo.
20 Eye Simon viwoe nye Amnon, Rina, Ben-Hanan kple Tilon. Eye Yisi viwoe nye Zohet kple Ben-Zohet.
21 Yuda viŋutsu Sela ƒe viwoe nye Er, si nye Leka fofo; Laada, si nye Maresa fofo; kple avɔ biɖibiɖi lɔ̃lawo ƒe ƒome siwo tso Asbea ƒe me, 22 kple Yokim, Kozeba ŋutsuwo, Yoas kple Saraf, ame siwo ɖe Moab nyɔnuwo, kple Yasubi-Lehem.
Nyatakaka siawo nye nuŋlɔɖi xoxowo. 23 Ame siawoe nye zemela siwo nɔ Netaim kple Gedera.
Wonɔ afi ma hewɔa dɔ na fia la. 24 Simeon viwoe nye Nemuel, Yamin, Yarib, Zera kple Saul, 25 eya hã ƒe vie nye Salum, eya hã ƒe vie nye Mibsam, eya hã ƒe vie nye Misma. 26 Misma viwoe nye Hamuel, eya hã ƒe vie nye Zakur, eya hã ƒe vie nye Simei.
27 Ŋutsuvi wuiade kple nyɔnuvi ade nɔ Simei si; ke viŋutsu geɖe menɔ nɔviaŋutsuwo ya si o, eye ŋutsuwo mesɔ gbɔ ɖe woƒe ƒomeawo me de Yuda viwo tɔ nu o. 28 Wonɔ Beer-Seba, Molada, Hazar-Sual, 29 Bilha, Ezem, Tolad, 30 Betuel, Horma, Ziklag, 31 Bet-Markabot, Hazar-Susim, Bet-Biri kple Saarayim. Esiawoe nye woƒe duwo va se ɖe esime David ɖu fia.
32 Woƒe kɔƒewoe nye Etam, Ayin, Rimon, Token kple Asan; wole du atɔ̃, 33 hekpe ɖe woƒe kɔƒe siwo katã ƒo xlã du siawo katã ŋu yi keke Baal ke.
Esiawoe nye woƒe ŋkɔ siwo woŋlɔ le dzidzimeawo nu kple teƒe siwo wonɔ.
34 Simeon ƒe dzidzimevi bubuwoe nye: Mesobab, Yamlek kple Amaziya vi Yosa, 35 Yoel, Yehu, si nye Yosibia vi, Seraya vi, Asiel vi, 36 Elioenai, Yaakoba, Yesohaya, Asaya, Adiel, Yesimiel, Benaya, 37 Ziza, si nye Sifi vi, Alon vi, Yedaya vi, Simri vi, Semaya vi, 38 ame siawo siwo ŋkɔwo woyɔ woe nye woƒe ƒomeawo ƒe tatɔwo, eye wo tɔgbuiwo ƒemetɔwo dzi sɔ gbɔ ŋutɔ.
39 Eye woho ɖo ta Gedor ŋgɔ, yi keke bali la ƒe ɣedzeƒe gome ke be woadi gbeɖuƒe na woƒe lãhawo.
Ame siwo nɔ afi ma tsã la nye Ham viwo. 41 Eye ame siawo siwo ŋkɔwo woŋlɔ ɖi la, va le Yuda-fia Hizkiya ŋɔli, eye wodze Ham viwo ƒe agbadɔwo kple Meunitɔ siwo le afi ma dzi. Wotsrɔ̃ wo gbidigbidi va se ɖe egbe sia; woxɔ teƒea, elabena gbeɖuƒewo le afi ma na woƒe lãhawo.
42 Ke Simeon viwo dometɔ aɖewo dzo yi Seir To dzi, wole ame alafa atɔ̃, eye Pelatiya, Neariya, Refaya kple Uziel, siwo nye Yisi viwo, le wo nu. 43 Eye wowu Amalektɔ susɔe siwo kpɔtɔ la, eye wotsi afi ma va se ɖe egbe sia.
5 Esiae nye Ruben, Israel ƒe ŋgɔgbevi, ƒe viwo. Eyae nye ŋgɔgbevia, gake esi wòƒo ɖi fofoa ƒe aba ta la, wotsɔ eƒe ŋgɔgbevinyenye la na Israel viŋutsu Yosef ƒe viwo, ale be womeŋlɔ eƒe ŋkɔ abe ŋgɔgbevi ene le dzidzimeawo nu o.
2 Togbɔ be Yuda kpɔ ŋusẽ le nɔviawo dome, eye eya mee ame si wotia be wòanye dziɖula la dzɔ tso hã la, ŋgɔgbevinyenye la nye Yosef tɔ.
3 Israel ƒe ŋgɔgbevi Ruben ƒe viwoe nye Hanok, Palu, Hezron kple Karmi.
4 Yoel vie nye Semaya, eya hã ƒe vie nye Gog, eya hã ƒe vie nye Simei, 5 eya hã ƒe vie nye Mika, eya hã ƒe vie nye Reaya, eya hã ƒe vie nye Baal, 6 eya hã ƒe vie nye Beera, ame si Asiria-fia Tilgat-Pilneser ɖe aboyoe; enye Ruben viwo ƒe tatɔwo dometɔ ɖeka.
7 Eye nɔviawoe nye esi, le ƒome siwo ƒe ŋkɔwo woŋlɔ ɖe dzidzimenuŋlɔɖiawo me le woƒe dzidzimewo nu: Yeiel, si nye tatɔ, kple Zakariya, 8 Bela, Azaz vi, Sema vi, Yoel vi, wonɔ Aroer va se ɖe Nebo kple Baal-Meon ke.
9 Wonɔ ɣedzeƒe gome, woƒe nɔƒewo tso keke gbea dzi ƒe gɔmedzeƒe le Frat-tɔsisi la nu ke, elabena woƒe lãhawo va sɔ gbɔ ɖe Gilead-nyigba dzi.
10 Le Saul ŋɔli la, wowɔ aʋa kple Hagritɔwo heɖu wo dzi, eye wonɔ woƒe agbadɔwo me le Gilead ƒe ɣedzeƒe gome katã.
11 Ke Gad viwo nɔ wo xa le Basan-nyigba dzi va se ɖe Saleka. 12 Yoel nye tatɔ, Safam nye evelia, eye Yanai kple Safat hã nye tatɔwo le Basan. 13 Eye ame siawoe nye wo nɔviwo le wo fofowo ƒe aƒekɔwo nu: Mikael, Mesulam, Seba, Yorai, Yakan, Zia kple Eber, wole ame adre.
14 Ame siawoe nye Abihayil viwo, ame si nye Huri vi, Yaroa vi, Gilead vi, Mikael vi, Yesisai vi, Yahdo vi, Buz vi.
15 Ahi, si nye Abdiel vi, Guni vi, ye nye tatɔ le wo fofowo ƒe aƒekɔ la nu.
16 Wonɔ Gilead, Basan kple eŋu duwo me kple lãnyiƒe siwo katã le Saron va se ɖe eƒe mlɔenu ke.
17 Woŋlɔ wo katã ŋkɔwo le woƒe dzidzimeawo nu le Yuda-fia Yotam ŋɔli kple Israel-fia Yeroboam ŋɔli. 18 Aʋawɔla kalẽtɔ akpe blaene vɔ ene alafa adre blaade le Ruben viwo, Gad viwo kple Manase-to afã la si, ame siwo tsɔa akpoxɔnu kple yi, siwo nya aŋutrɔdada, eye wona hehe wo le aʋa me.
19 Wowɔ aʋa kple Hagritɔwo kple Yetur, Nafis kpakple Nodab. 20 Wodo ɣli na Mawu be wòaxɔ na yewo le aʋa la me, eye wòse kuku si woɖe be wòave yewo nu la, elabena woɖo ŋu ɖe eŋu; eya ta Mawu kpe ɖe wo ŋu le aʋa la me, ale be wotsɔ Hagritɔwo kple ame siwo katã le wo ŋu la de asi na wo.
21 Woha woƒe lãhawo kposɔ akpe blaatɔ̃, alẽ akpe alafa eve blaatɔ̃, tedzi akpe eve eye woɖe aboyo ame akpe alafa ɖeka.
22 Wowu ame geɖewo, elabena Mawu vavã lae wɔ aʋa la.
Eye wonɔ wo teƒe va se ɖe aboyoɖeɣi la.
23 Ke Manase-to afã la ƒe dzidzimeviwo nɔ anyigba la dzi tso Basan va se ɖe Baal-Hermon kple Senir kpakple Hermon To la ŋu. Wosɔ gbɔ ŋutɔ.
24 Woƒe tatɔ siwo le wo fofowo ƒe aƒekɔwo nue nye: Efer, Yisi, Eliel, Azriel, Yeremiya, Hodavia kple Yahdiel; wonye ŋutsu kalẽtɔ sesẽ xɔŋkɔwo kple tatɔwo le wo fofowo ƒe aƒekɔwo nu.
25 Ke womewɔ nuteƒe na wo tɔgbuiwo ƒe Mawu la o, ke boŋ woyi ɖawɔ ahasi kple anyigba la dzi dukɔ siwo Mawu tsrɔ̃ keŋkeŋ le wo ŋgɔ la ƒe mawuwo. 26 Eya ta Israel ƒe Mawu la nyɔ Asiria-fia Pul (si nye Asiria-fia Tilgat-Pilneser) ƒe gbɔgbɔ ɖe wo ŋu, ale be wòɖe aboyo Ruben viwo, Gad viwo kple Manase-to afã la hekplɔ wo yi Hala, Habor, Hara kple Gozan-tɔsisi la nu, eye wole afi ma va se ɖe egbe sia.
6:1-81
6 Lewi viwoe nye Gerson, Kohat kple Merari. 2 Kohat viwoe nye Amram, Yizhar, Hebron kple Uziel.
3 Amram viwoe nye Aron, Mose kple Miriam. Aron viwoe nye Nadab, Abihu, Eleazar kple Itamar. 4 Eleazar dzi Finehas; Finehas dzi Abisua. 5 Abisua dzi Buki; Buki dzi Uzi. 6 Uzi dzi Zerahiya; Zerahiya dzi Merayot. 7 Merayot dzi Amariya; Amariya dzi Ahitub. 8 Ahitub dzi Zadok; Zadok dzi Ahimaaz. 9 Ahimaaz dzi Azariya; Azariya dzi Yohanan. 10 Yohanan dzi Azariya. Ewɔ nunɔladɔ le gbedoxɔ si Salomo tu ɖe Yerusalem la me. 11 Azariya dzi Amariya; Amariya dzi Ahitub. 12 Ahitub dzi Zadok; Zadok dzi Salum.
13 Salum dzi Hilkiya; Hilkiya dzi Azariya. 14 Azariya dzi Seraya; Seraya dzi Yehozadak. 15 Woɖe aboyo Yehozadak esime Yehowa na Nebukadnezar ɖe aboyo Yuda kple Yerusalem.
16 Lewi viwoe nye Gersom, Kohat kple Merari.
17 Gersom viwo ŋkɔwoe nye: Libni kple Simei. 18 Kohat viwoe nye Amram, Yizhar, Hebron kple Uziel.
19 Merari viwoe nye Mahli kple Musi.
Esiawoe nye Lewi viwo ƒe ƒomeawo le wo tɔgbuiwo ƒe ŋkɔwo nu: 20 Gersom vie nye Libni, eya hã ƒe vie nye Yahat, eya hã ƒe vie nye Zima, 21 eya hã ƒe vie nye Yoak, eya hã ƒe vie nye Ido, eya hã ƒe vie nye Zera, eya hã ƒe vie nye Yeaterai.
22 Kohat viwoe nye: Aminadab, eya hã ƒe vie nye Kora, eya hã ƒe vie nye Asir, 23 eya hã ƒe vie nye Elkana, eya hã ƒe vie nye Ebiasaf, eya hã ƒe vie nye Asir, 24 eya hã ƒe vie nye Tahat, eya hã ƒe vie nye Uriel, eya hã ƒe vie nye Uziya, eye eya hã ƒe vie nye Saul.
25 Elkana viwoe nye Amasai kple Ahimot. 26 Elkana vie nye Zofai, eya hã ƒe vie nye Nahat, 27 eya hã ƒe vie nye Eliab, eya hã ƒe vie nye Yeroham, eya hã ƒe vie nye Elkana. 28 Samuel viwoe nye Yoel, si nye ŋgɔgbevia, eye eveliae nye Abiya.
29 Merari viwoe nye: Mahli, eya hã ƒe vie nye Libni, eya hã ƒe vie nye Simei, eya hã ƒe vie nye Uza, 30 eya hã ƒe vie nye Simea, eya hã ƒe vie nye Hagia, eya hã ƒe vie nye Asaya.
31 Ame siawoe David ɖo be woakpɔ hadzidzi dzi le Yehowa ƒe aƒe la me, esime wokɔ Aɖaka la va da ɖe afi ma. 32 Woawoe dzia ha le avɔgbadɔ si nye takpegbadɔ la ŋgɔ va se ɖe esime Salomo tu Yehowa ƒe xɔ ɖe Yerusalem, eye wowɔ subɔsubɔdɔ si woɖo na wo la.
33 Ame siwo wɔ dɔ kple wo viwoe nye esi: Ame siwo tso Kohat viwo domee nye hadzila Heman, Yoel vi, Samuel vi, 34 Elkana vi, Yeroham vi, Eliel vi, Toa vi, 35 Zuf vi, Elkana vi, Mahat vi, Amasai vi, 36 Elkana vi, Yoel vi, Azariya vi, Zefaniya vi, 37 Tahat vi, Asir vi, Ebiasaf vi, Kora vi, 38 Yizhar vi, Kohat vi, Lewi vi, Israel ƒe vi. 39 Nɔvia Asaf le eƒe ɖusime; Asaf nye Berekiya vi, Simea vi, 40 Mikael vi, Baaseya vi, Malkiya vi, 41 Etni vi, Zera vi, Adaya vi, 42 Etan vi, Zima vi, Simei vi, 43 Yahat vi, Gersom vi, Lewi vi.
44 Ke wo nɔvi siwo nye Merari ƒe dzidzimeviwo le miame: Etan, si nye Kisi vi, Abdi vi, Maluk vi, 45 Hasabiya vi, Amaziya vi, Hilkiya vi, 46 Amzi vi, Bani vi, Semer vi, 47 Mahli vi, Musi vi, Merari vi, Lewi vi.
48 Eye woɖo wo nɔvi Lewi viwo be woawɔ dɔ sia dɔ le Mawu vavã la ƒe aƒe si nye avɔgbadɔ la me. 49 Aron kple viawoe doa dzudzɔ le numevɔsamlekpui kple dzudzɔdomlekpui la dzi, eye wowɔa nu kɔkɔewo ƒe nu kɔkɔe ŋuti dɔ blibo la katã, eye woléa avu ɖe Israel ta, le nu siwo katã ƒe se Mawu vavã la ƒe ame Mose de la nu.
50 Aron ƒe dzidzimeviwoe nye: Eleazar, eya hã ƒe vie nye Finehas, eya hã ƒe vie nye Abisua, 51 eya hã ƒe vie nye Buki, eya hã ƒe vie nye Uzi, eya hã ƒe vie nye Zerahiya, 52 eya hã ƒe vie nye Merayot, eya hã ƒe vie nye Amariya, eya hã ƒe vie nye Ahitub, 53 eya hã ƒe vie nye Zadok, eye eya hã ƒe vie nye Ahimaaz.
56 Ke wotsɔ du la ƒe agbledenyigba kple eƒe kɔƒewo na Kaleb, Yefune vi la.
57 Sitsoƒedu siwo wotsɔ na Aron ƒe dzidzimeviwoe nye: Hebron, wotsɔ Libna kple eŋu lãnyiƒewo, Yatir kpakple Estemoa kple eŋu lãnyiƒewo, 58 Hilen kple eŋu lãnyiƒewo, Debir kple eŋu lãnyiƒewo, 59 Asan kple eŋu lãnyiƒewo, Bet-Semes kple eŋu lãnyiƒewo hã na wo; 60 eye du siwo le Benyamin-to la mee nye: Geba kple eŋu lãnyiƒewo, Alemet kple eŋu lãnyiƒewo, Anatot kple eŋu lãnyiƒewo. Woƒe ƒomeawo ƒe duawo katã le du wuietɔ̃.
61 Wotsɔ du ewo na Kohat vi mamlɛawo ɖe to bubu aɖe ƒe ƒomeawo me, ɖe to afã, si nye Manase-to la ƒe afã me. 62 Wotsɔ du wuietɔ̃ na Gersom viwo ɖe woƒe ƒomeawo nu ɖe Isakar-to, Aser-to, Naftali-to kple Manase-to la me le Basan. 63 Wodzidze nu tsɔ du wuieve na Merari viwo le woƒe ƒomewo nu ɖe Ruben-to, Gad-to kple Zebulon-to la me.
64 Ale Israel-viwo tsɔ du siawo kple wo ŋu lãnyiƒewo na Lewi viwo.
65 Azɔ hã, wodzidze nu tsɔ du siawo, siwo ŋkɔ woyɔ la, na wo le Yuda-to, Simeon-to kple Benyamin-to la me.
66 Kohat viwo ƒe ƒomeawo dometɔ aɖewo xɔ woƒe duwo ɖe Efrayim-to la me. 67 Ale wotsɔ sitsoƒedu siwo nye Sekem kple eŋu lãnyiƒewo na wo le Efrayim tonuto la me, Gezer kple eŋu lãnyiƒewo, 68 Yokmeam kple eŋu lãnyiƒewo, Bet-Horon kple eŋu lãnyiƒewo, 69 Aiyalon kple eŋu lãnyiƒewo, Gat-Rimon kple eŋu lãnyiƒewo; 70 eye esiwo le Manase-to afã la mee nye: Aner kple eŋu lãnyiƒewo, Bileam kple eŋu lãnyiƒewo; woawoe wotsɔ na Kohat viwo ƒe ƒome mamlɛawo.
71 Wotsɔ Golan le Basan kple eŋu lãnyiƒewo kpakple Astarot kple eŋu lãnyiƒewo na Gersom viwo ɖe Manase ƒomea ƒe to afã la me; 72 esiwo wotsɔ na wo le Isakar-to la mee nye: Kedes kple eŋu lãnyiƒewo, Daberat kple eŋu lãnyiƒewo, 73 Ramot kple eŋu lãnyiƒewo, Anem kple eŋu lãnyiƒewo; 74 esiwo le Aser-to la mee nye: Masal kple eŋu lãnyiƒewo, Abdon kple eŋu lãnyiƒewo, 75 Hukok kple eŋu lãnyiƒewo, Rehob kple eŋu lãnyiƒewo; 76 eye esiwo le Naftali-to la mee nye: Kedes le Galilea kple eŋu lãnyiƒewo, Hamon kple eŋu lãnyiƒewo kpakple Kiriatayim kple eŋu lãnyiƒewo.
77 Wotsɔ Rimono kple eŋu lãnyiƒewo, Tabor kple eŋu lãnyiƒewo na Merari vi siwo susɔ la ɖe Zebulon-to la me; 78 esiwo le Ruben-to la me, le Yordan nutoa me le Yeriko le Yordan ƒe ɣedzeƒe gomee nye: Bezer le gbedzi kple eŋu lãnyiƒewo, Yahaz kple eŋu lãnyiƒewo, 79 Kedemot kple eŋu lãnyiƒewo, Mefaat kple eŋu lãnyiƒewo; 80 eye esiwo le Gad-to la mee nye: Ramot le Gilead kple eŋu lãnyiƒewo, Mahanayim kple eŋu lãnyiƒewo, 81 Hesbon kple eŋu lãnyiƒewo kpakple Yazer kple eŋu lãnyiƒewo.
7 Isakar viwoe nye Tola, Pua, Yasub kple Simron, wole ame ene.
2 Tola viwoe nye Uzi, Refaya, Yeriel, Yahmai, Yibsam kple Semuel; wonye tatɔwo le wo fofowo ƒe aƒekɔwo nu. Ame siwo dzɔ tso Tola me nye ŋutsu kalẽtɔwo, woƒe xexlẽme nɔ ame akpe blaeve vɔ eve alafa ade, le David ŋɔli.
3 Uzi ƒe dzidzimevie nye Yizrahiya eye Yizrahiya viwoe nye: Mikael, Obadiya, Yoel, Yisiya
wo ame atɔ̃awo katã nye tatɔwo. 4 Eye aʋawɔla akpe blaetɔ̃ vɔ ade kpe ɖe wo ŋu le woƒe dzidzimeviwo kple wo fofowo ƒe aƒekɔwo nu, elabena srɔ̃ kple vi geɖe nɔ wo si.
5 Eye wo nɔvi siwo tso Isakar ƒomeawo katã me la nye ŋutsu kalẽtɔwo: wole ame akpe blaenyi vɔ adre, le wo ame siwo katã ŋkɔ woŋlɔ ɖe dzidzimenuŋlɔɖiawo me la nu.
6 Benyamin viwoe nye Bela, Beker kple Yediael, wole ame etɔ̃.
7 Bela viwoe nye Ezbon, Uzi, Uziel, Yerimot kple Iri, wole ame atɔ̃, eye wonye tatɔ siwo le wo fofowo ƒe aƒekɔwo nu, wonye ŋutsu kalẽtɔwo, eye wo dometɔ siwo ƒe ŋkɔwo le woƒe dzidzimenuŋlɔɖiawo me la le ame akpe blaeve vɔ eve kple blaetɔ̃ vɔ ene.
ame siawo katã nye Beker viwo. 9 Eye tatɔ siwo le wo fofowo ƒe aƒekɔwo nu, siwo nye ŋutsu kalẽtɔ siwo ƒe ŋkɔwo le woƒe dzidzimenuŋlɔɖiawo me la le akpe blaeve alafa eve.
10 Yediael viwoe nye Bilhan, eye Bilhan viwoe nye Yeus, Benyamin, Ehud, Kenaana, Zetan, Tarsis kple Ahisahar. 11 Ame siawo katã nye Yediael viwo, wonye wo tɔgbuiwo ƒe aƒekɔwo ƒe tatɔwo; wole ŋutsu kalẽtɔ akpe wuiadre alafa eve, siwo le klalo na aʋawɔwɔ.
12 Supitɔwo kple Hupitɔwo nye Ir viwo; eye Husitɔwo nye Aher viwo.
13 Naftali viwoe nye Yahziel, Guni, Yezer kple Salum, ame siawo nye Bilha ƒe dzidzimeviwo.
14 Manase viwoe nye: Asriel, ame si eƒe ahiã Siriatɔ la dzi.
(Eyae dzi Makir, si nye Gilead fofo. 15 Makir ɖe srɔ̃ na Hupim kple Supim, eye nɔvianyɔnu ŋkɔe nye Maaka.)
Evelia ŋkɔe nye Zelofehad, ke nyɔnuviwo koe Zelofehad dzi. 16 Makir srɔ̃ Maaka dzi ŋutsuvi, eye wòna ŋkɔe be Peres; nɔvia ŋkɔe nye Seres; eye viawoe nye Ulam kple Rekem. 17 Ulam vie nye Bedan.
Ame siawoe nye Gilead, Makir vi, Manase vi, ƒe dzidzimeviwo. 18 Gilead nɔvinyɔnue nye Hamoleket.
Eyae dzi Ishod, Abi-Ezer kple Mahla. 19 Semida viwoe nye Ahian, Sekem, Liki kple Aniam.
20 Efrayim viwoe nye Sutela, eya hã ƒe vie nye Bered, eya hã ƒe vie nye Tahat, eya hã ƒe vie nye Eleada, eya hã ƒe vie nye Tahat, 21 eya hã ƒe vie nye Zabad, eye eya hã ƒe vie nye Sutela. Efrayim dzi Ezer kple Elead hã. Ke Gat ŋutsu siwo nye anyigba la dzi vidzidziwo wu wo, elabena wova be woalé woƒe lãwo.
22 Wo fofo Efrayim fa wo ŋkeke geɖe, eye nɔviawo vana be yewoafa akɔ nɛ. 23 Emegbe edɔ kple srɔ̃a, eye wòfɔ fu dzi ŋutsuvi.
24 Vianyɔnue nye Seera; eyae tso Bet-Horon, Anyigbetɔ kple Dzigbetɔ, kpakple Uzen-Seera.
25 Viaŋutsuwoe nye Refa kple Resef.
Eye Resef ƒe vie nye Tela, eya hã ƒe vie nye Tahan, 26 eya hã ƒe vie nye Ladan, eya hã ƒe vie nye Amihud, eya hã ƒe vie nye Elisama, 27 eya hã ƒe vie nye Nun, eye eya hã ƒe vie nye Yosua.
28 Woƒe anyigba kple wo nɔƒewoe nye: Betel kple eŋu duwo; Naaran le ɣedzeƒe, Gezer kple eŋu duwo le ɣetoɖoƒe, kpakple Sekem kple eŋu duwo va se ɖe keke Aya kple eŋu duwo me ke; 29 Manase viwo tɔe nye: Bet-Sean kple eŋu duwo, Taanak kple eŋu duwo, Megido kple eŋu duwo, Dor kple eŋu duwo.
Du siawo mee Israel vi Yosef ƒe viwo nɔ.
30 Aser viwoe nye Yimna, Yiswa, Yiswi kple Beria; wo nɔvinyɔnue nye Sera. 31 Beria viwoe nye Heber kple Malkiel, ame si nye Birzait fofo.
32 Heber dzi Yaflet, Somer, Hotam kple wo nɔvinyɔnu Sua. 33 Yaflet viwoe nye Pasak, Bimhal kple Aswat. Ame siawoe nye Yaflet viwo.
34 Semer viwoe nye Ahi, Rohga, Yehuba kple Aram. 35 Nɔvia Helem viwoe nye Zofa, Yimna, Seles kple Amal. 36 Zofa viwoe nye Suak, Harnefer, Sual, Beri, Yimra, 37 Bezer, Hod, Sama, Silsa, Yitran kple Beera. 38 Yeter viwoe nye Yefune, Pispa kple Ara. 39 Ula viwoe nye Arak, Haniel kple Riziya.
40 Ame siawo katã nye Aser viwo, tatɔ siwo le wo fofowo ƒe aƒekɔwo nu, ame tiatiawo, ŋutsu kalẽtɔwo; eye wonye tatɔawo nu nɔlawo; wo dometɔ siwo ƒe ŋkɔwo le dzidzimenuŋlɔɖiawo me siwo ate ŋu ayi aʋa la le ame akpe blaeve vɔ ade.
8 Benyamin dzi Bela, si nye eƒe ŋgɔgbevi, eveliae nye Asbel, etɔ̃liae nye Ahara, 2 eneliae nye Noha, eye atɔ̃liae nye Rafa.
3 Bela viwoe nye Adar, Gera, Abihud, 4 Abisua, Naaman, Ahoa, 5 Gera, Sefufam kple Huram. 6 Ame siawoe nye Ehud viwo.
Woawoe nye Gebatɔwo ƒe tatɔwo le wo fofowo ƒe aƒekɔwo nu, siwo woɖe aboyo yi Manahat: 7 Naaman, Ahiya kple Gera​ Gera ye ɖe aboyo wo, eye eyae dzi Uza kple Ahihud.
8 Saharayim dzi viwo le Moab-nyigba dzi esime wònya amewo megbe.
Srɔ̃awoe nye Husim kple Baara.
9 Srɔ̃a Hodes dzi Yobab, Zibiya, Mesa, Malkam, 10 Yeuz, Sakiya kple Mirma nɛ.
Ame siawoe nye viawo, eye wonye tatɔwo le wo fofowo ƒe aƒekɔwo nu. 11 Husim dzi Abitub kple Elpaal nɛ.
12 Elpaal viwoe nye Eber, Misam kple Semed (ame si tsò Ono kpakple Lod kple eŋu duwo), 13 Beria kple Sema.
Woawoe nya Gattɔwo. 14 Ahiyo, Sasak, Yeremot, 15 Zebadiya, Arad, Eder, 16 Mikael, Yispa kple Yoha nye Beria viwo; 17 kple Zebadiya, Mesulam, Hizki, Heber, 18 Yismerai, Yizliya kple Yobab nye Elpaal viwo; 19 kple Yakim, Zikri, Zabdi, 20 Elienai, Ziletai, Eliel, 21 Adaya, Beraya kple Simrat nye Simei viwo; 22 kple Yispan, Eber, Eliel, 23 Abdon, Zikri, Hanan, 24 Hananiya, Elam, Antotiya, 25 Yifdeya kple Penuel nye Sasak viwo; 26 kple Samserai, Sehariya, Ataliya, 27 Yaaresiya, Eliya kple Zikri nye Yeroham viwo.
28 Ame siawoe nye tatɔwo le wo fofowo ƒe aƒekɔwo nu le woƒe dzidzimeviwo nu.
Srɔ̃a ŋkɔe nye Maaka. 30 Eƒe ŋgɔgbevie nye Abdon, eyometɔwoe nye Zur, Kis, Baal, Nadab, 31 Gedor, Ahiyo kple Zeker. 32 Miklot dzi Simea. Ame siawo katã nɔ teƒe si gogo wo nɔviwo le Yerusalem le wo nɔvi bubuwo gbɔ. 33 Ner dzi Kis; Kis dzi Saul; Saul dzi Yonatan, Malki-Sua, Abinadab kple Esbaal. 34 Yonatan dzi Merib-Baal. Eye Merib-Baal dzi Mika. 35 Mika viwoe nye Piton, Melek, Tarea kple Ahaz. 36 Ahaz dzi Yehoada; Yehoada dzi Alemet, Azmavet kple Zimri.
Zimri dzi Moza. 37 Moza vie nye Binea, eya hã ƒe vie nye Rafa, eya hã ƒe vie nye Eleasa, eye eya hã ƒe vie nye Azel. 38 Vi ade le Azel si, eye woƒe ŋkɔwoe nye: Azrikam, Bokeru, Ismael, Seariya, Obadiya kple Hanan.
Ame siawo katã nye Azel viwo. 39 Nɔvia Esek ƒe viwoe nye: Ulam, si nye eƒe ŋgɔgbevi, eveliae nye Yeus, eye etɔ̃liae nye Elifelet.
40 Ulam viwo nye ŋutsu kalẽtɔwo, wobi ɖe aŋutrɔdada me, eye vi kple tɔgbuiyɔvi geɖewo le wo si, wole ame alafa ɖeka blaatɔ̃.
Ame siawo katã tso Benyamin ƒe dzidzimeviwo dome.
9:1-44
9 Woŋlɔ Israel-viwo katã ŋkɔ le woƒe dzidzimeawo nu, eye woŋlɔ wo ɖe Israel-fiawo Ƒe Agbalẽ me.
Ke wokplɔ Yuda yi aboyo me le Babilon le eƒe nuteƒemawɔmawɔ ta.
2 Ame gbãtɔ siwo trɔ gbɔ va woƒe duwo me le woƒe anyigba dzi woe nye: Israel-vi aɖewo, nunɔlawo, Lewi viwo kple gbedoxɔmesubɔlawo.
3 Eye ame aɖewo tso Yuda, Benyamin, Efrayim kple Manase toawo me trɔ va nɔ Yerusalem: 4 Utai, Amihud vi, Omri vi, Imri vi, Bani vi, tso Yuda vi Perez ƒe dzidzimeviwo dome. 5 Ame siwo tso Silotɔwo domee nye: Asaya, si nye ŋgɔgbevi la, kple viawo. 6 Ame siwo tso Zera viwo domee nye: Yeuel kple wo nɔvi alafa ade blaasieke.
7 Ame siwo tso Benyamin viwo domee nye: Salu, ame si nye Mesulam vi, Hodavia vi, Hasenua vi; 8 Yibneya, Yeroham vi; Ela, Uzi vi, Mikri vi; Mesulam, Sefatiya vi, Reuel vi, Yibniya vi. 9 Eye wo nɔviwo le woƒe dzidzimeawo nu le alafa asieke blaatɔ̃ vɔ ade. Ŋutsu siawo katã nye tatɔwo le wo fofowo ƒe aƒekɔwo nu.
10 Ame siwo tso nunɔlawo domee nye: Yedaya, Yehoyarib, Yakin, 11 Azariya, ame si nye Hilkiya vi, Mesulam vi, Zadok vi, Merayot vi, Ahitub vi, ame si nye ŋgɔxɔla le Mawu vavã la ƒe aƒe la me, 12 Adaya, Yeroham vi, Pashur vi, Malkiya vi; Maasai, Adiel vi, ame si nye Yahzera vi, Mesulam vi, Mesilemit vi, Imer vi, 13 kple wo nɔvi siwo nye tatɔwo le wo fofowo ƒe aƒekɔwo nu; wole ame akpe ɖeka alafa adre blaade, eye wonye ŋutsu sesẽ siwo ate ŋu awɔ Mawu vavã la ƒe aƒe la ŋuti subɔsubɔdɔ la.
14 Ame siwo tso Lewi viwo domee nye: Semaya, si nye Hasub vi, Azrikam vi, Hasabiya si tso Merari ƒe dzidzimeviwo dome; 15 kple Bakbakar, Heres, Galal, kple Mataniya, ame si nye Mika vi, Zikri vi, Asaf vi, 16 Obadiya, ame si nye Semaya vi, Galal vi, Yedutun vi, kple Berekiya, ame si nye Asa vi, Elkana vi, si nɔ Netofatɔwo ƒe kɔƒewo me.
17 Agbonudzɔlawoe nye: Salum, Akub, Talmon, Ahiman; wo nɔvi Salum ye nye woƒe tatɔ, 18 eye va se ɖe ɣemaɣi la, enɔ fia ƒe agbo la nu le ɣedzeƒe gome.
Ame siawoe nye Lewi viwo ƒe asaɖawo ƒe agbonudzɔlawo. 19 Salum, ame si nye Kore vi, Ebiasaf vi, Kora vi, kple nɔvia siwo nye Kora viwo tso fofoa ƒe aƒe me la nɔ subɔsubɔdɔ la nu, eye woawoe dzɔa agbadɔ la ƒe mɔnu, abe wo fofo siwo dzɔ Yehowa ƒe asaɖa la ƒe mɔnu ke ene.
20 Finehas, ame si nye Eleazar vie nye kplɔla nɔ wo nu tsã, eye Yehowa nɔ kplii.
21 Zakariya, ame si nye Meselemiya vie nye agbonudzɔla le takpegbadɔ la nu.
22 Ame siwo katã wotia be woanye agbonudzɔlawo le kpuiawo nu la le ame alafa eve wuieve.
Wonɔ woƒe kɔƒewo me le ɖoɖo si nu woŋlɔ woƒe ŋkɔwo ɖo le woƒe dzidzimeawo nu la nu. David kple nukpɔla Samuel ka ɖe ame siawo dzi hetsɔ wo ɖo woƒe ɖoƒe tɔxɛ la. 23 Woawo kple wo viwoe nye dzɔlawo nɔ Yehowa ƒe aƒe, si nye avɔgbadɔ la ƒe agbo nu.
24 Agbonudzɔlawo nɔ akpa eneawo dzi
Wonye Lewi viwo, eye woawoe kpɔa xɔawo kple Mawu vavã la ƒe aƒe la ƒe kesinɔnudzraɖoƒe la dzi. 27 Wotsia Mawu vavã la ƒe aƒe la ŋu dɔna, elabena woawoe nye dzɔlawo, woawoe kpɔa safuiawo dzi, eye woʋua agboawo ŋdi sia ŋdi. 28 Wo dometɔ aɖewo kpɔa subɔsubɔdɔ la ƒe dɔwɔnuwo dzi, elabena woxlẽa wo hafi tsɔna vanɛ, eye woxlẽa wo hafi tsɔa wo doa goe. 29 Woɖo wo dometɔ aɖewo be woakpɔ dɔwɔnu bubuawo, dɔwɔnu kɔkɔeawo katã, wɔ memee, wain, ami, lifi kple balsam-mi la dzi.
30 Nunɔlawo ƒe viwo dometɔ aɖewo wɔa ami ʋeʋĩ si wotsɔa balsam-mi tsakana. 31 Woka ɖe Matitiya, si tso Lewi viwo dome, eye wònye Salum, si tso Kora ƒomea me, ƒe ŋgɔgbevi la dzi tsɔe ɖo nu siwo womèna le agba me ƒe dɔ la nu. 32 Eye wo nɔvi siwo nye Kohat viwo dometɔ aɖewo kpɔa abolo siwo woɖona ɖe wo nɔewo dzi la dzi, eye wowɔnɛ sabat sia sabat.
33 Ame siawoe nye hadzilawo, siwo nye Lewi vi siwo nye tatɔwo le wo fofowo ƒe aƒekɔwo nu le xɔawo me, ame siwo mewɔa dɔ bubu aɖeke o; elabena enye woƒe agbanɔamedzi be woanɔ woƒe dɔa dzi zã kple keli.
34 Ame siawoe nye Lewi viwo ƒe tatɔwo le wo fofowo ƒe aƒekɔwo nu le woƒe dzidzimeawo nu, wonye tatɔwo.
Srɔ̃a ŋkɔe nye Maaka. 36 Eƒe ŋgɔgbevie nye Abdon, eyometɔwoe nye Zur, Kis, Baal, Ner, Nadab, 37 Gedor, Ahiyo, Zakariya kple Miklot. 38 Miklot dzi Simea. Ame siawo katã nɔ teƒe si gogo wo nɔviwo le Yerusalem le wo nɔvi bubuwo gbɔ. 39 Ner dzi Kis; Kis dzi Saul; Saul dzi Yonatan, Malki-Sua, Abinadab kple Esbaal. 40 Yonatan dzi Merib-Baal. Eye Merib-Baal dzi Mika. 41 Mika viwoe nye Piton, Melek, Tarea kple Ahaz. 42 Ahaz dzi Yara; Yara dzi Alemet, Azmavet kple Zimri.
Zimri dzi Moza. 43 Moza vie nye Binea, eya hã ƒe vie nye Rafa, eya hã ƒe vie nye Eleasa, eya hã ƒe vie nye Azel. 44 Vi ade le Azel si, eye woƒe ŋkɔwoe nye: Azrikam, Bokeru, Ismael, Seariya, Obadiya kple Hanan.
Ame siawoe nye Azel viwo.
10:1-14
10 Filistitɔwo wɔ aʋa kple Israel. Eye Israel ŋutsuwo si le Filistitɔwo nu, eye wo dometɔ geɖewo tsi aʋa le Gilboa To la dzi.
2 Filistitɔwo ɖe Saul kple viaŋutsuwo ɖe nu, eye Filistitɔwo wu Yonatan, Abinadab kple Malki-Sua, siwo nye Saul viwo.
3 Aʋa la nu sẽ ŋutɔ ɖe Saul dzi, aŋutrɔdalawo va ke ɖe eŋu, eye wode abi eŋu.
4 Eya ta Saul gblɔ na eƒe adekplɔvi be: “Ðe wò yi nàƒo ɖem, ne aʋamatsomatsotɔ siawo nagava wɔ funyafunyam o.” Ke eƒe adekplɔvi la melɔ̃ o, elabena enɔ vɔvɔ̃m ŋutɔ.
Eya ta Saul tsɔ yi la hedze enu. 5 Esi Saul ƒe adekplɔvi la kpɔ be Saul ku la, eya hã dze eƒe yi nu eye wòku.
6 Ale Saul kple viaŋutsu etɔ̃awo kple eƒemetɔ siwo katã nɔ eŋu la ku.
7 Esi Israel-vi siwo katã le bali la me kpɔ be ame sia ame si, eye Saul kple viaŋutsuwo ku la, wosi hegblẽ woƒe duwo ɖi; eye Filistitɔwo va nɔ wo me.
8 Le ŋufɔke esi Filistitɔwo va nu ɖe ge le ame tsiaʋawo ŋu la, wokpɔ Saul kple viaŋutsu etɔ̃awo woku ɖe Gilboa To la dzi. 9 Woɖe nu le eŋu, tso ta le enu heɖe eƒe aʋawɔnuwo, eye wodɔ ame ɖo ɖe Filistitɔwo ƒe anyigba dzi godoo, ne woagblɔe na woƒe trɔ̃wo kple dukɔ la.
10 Eye wotsɔ eƒe aʋawɔnuwo yi ɖada ɖe woƒe mawu ƒe me, eye wotsɔ eƒe takoli ku nu le Dagon ƒe me. 11 Esi ame siwo katã le Yabes le Gilead se nu siwo katã Filistitɔwo wɔ Saul la, 12 Aʋawɔlawo katã tso, eye woyi ɖatsɔ Saul kple viawo ƒe kukuawo.
Wotsɔ wo yi Yabes, eye woɖi woƒe ƒuwo ɖe ati gã la te le Yabes, eye wotsi nu dɔ ŋkeke adre. 13 Ale Saul ku le eƒe nuteƒemawɔmawɔ na Yehowa ta, elabena meɖo to Yehowa ƒe gbe o, ebia nu ta se le ŋɔliyɔla gbɔ, 14 ke mebia gbe Yehowa o. Eya tae wòwui, eye wòna fiaɖuɖu la yi ɖe David, Isai vi si me.
11:1-47
11 Emegbe Israel-viwo katã va ƒo ƒu ɖe David gbɔ le Hebron gblɔ be: “Kpɔ ɖa!
Wò ƒu kple wò ŋutilã míenye. 2 Tsã esime Saul nye fia la, wòe nɔa ŋgɔ na Israel le eƒe aʋahohowo me. Eye Yehowa wò Mawu gblɔ na wò be: ‘Wòe akplɔ nye dukɔ Israel, eye wòe azu kplɔla ɖe nye dukɔ Israel nu.’” 3 Ale Israel ƒe ametsitsiwo katã va fia la gbɔ le Hebron, eye David bla nu kpli wo le Hebron le Yehowa ŋkume. Emegbe wosi ami na David wòzu fia ɖe Israel dzi, le Yehowa ƒe nya si wògblɔ to Samuel dzi la nu.
4 Emegbe David kple Israel blibo la katã ho yi Yerusalem, si woyɔna be Yebus, si nye anyigba si dzi Yebusitɔwo nɔ.
5 Yebusitɔwo gblɔ na David be: “Màva afi sia akpɔ o!”
Ke hã David xɔ Zion mɔ́ si woyɔna fifia be David Ƒe Du la.
6 Eye David gblɔ be: “Ame si atre Yebusitɔwo sisi la, azu tatɔ kple amegã.” Eye Yoab, Zeruya vi, tre hoho yi, ale be wòzu tatɔ.
7 Eye David va nɔ mɔ́ sesẽ la me. Esia tae woyɔe be David Ƒe Du ɖo. 8 Eye wòtso du la godoo va kpe tso Kpo la gbɔ va se ɖe teƒe siwo ƒo xlãe, eye Yoab ɖɔ du la ƒe akpa susɔea ɖo.
9 Ale David le ŋusẽ kpɔm ɖe edzi, eye aʋakɔwo ƒe Yehowa nɔ kplii.
10 Ke ame siawoe nye David ƒe aʋawɔla kalẽtɔwo ƒe tatɔwo; woawo kple Israel blibo la katã nɔ megbe nɛ sesĩe le eƒe fiaɖuɖu la me, ne woaɖoe fiae le Yehowa ƒe nya si wògblɔ le Israel ŋu la nu.
11 David ƒe kalẽtɔwo ŋkɔwoe nye esi: Yasobeam, si nye Hakmonitɔ aɖe ƒe vi, eye wònye kalẽtɔ etɔ̃awo ƒe tatɔ. Ewu ame alafa etɔ̃ kple eƒe akplɔ le aʋakpekpe ɖeka me. 12 Eya yome Eleazar, Dodo vi, Ahohitɔ. Enye kalẽtɔ etɔ̃awo dometɔ ɖeka.
Ƒo le agble aɖe me fũu le afi ma; eye dukɔ la si le Filistitɔwo nu. 14 Ke Eleazar tɔ ɖe agble la titina, eye wòwɔ avu ɖe eta, eye wòsi Filistitɔwo, ale Yehowa xɔ na wo, eye woɖu dzi gã aɖe. 15 Tatɔ blaetɔ̃awo dometɔ etɔ̃ yi David gbɔ le agakpe la gbɔ, le Adulam-gado la me, esime Filistitɔwo ƒe aʋakɔ aɖe va ƒo ƒu ɖe Refaim Bali la me.
16 Ɣemaɣi David nɔ teƒe si yiyi sesẽ la, eye Filistitɔwo ƒe aʋakɔ aɖe nɔ Betlehem.
17 Eye David ɖe dzodzro vevi aɖe si le eme la gblɔ be: “Oo, ne ɖe makpɔ vudo si le Betlehem ƒe agbo nu la me tsi ano ɖe!” 18 Ale ŋutsu etɔ̃awo ge ɖe Filistitɔwo ƒe asaɖa la me sesẽe heku tsi le vudo si le Betlehem ƒe agbo nu la me tsɔ vɛ na David; ke David melɔ̃ no tsia o, ke boŋ ekɔe ɖe anyi na Yehowa.
19 Egblɔ be: “Menyo kura be mawɔ nu sia o le nye Mawu ta! Ŋutsu siawo, siwo tsɔ woƒe agbewo de afɔku me la, ƒe ʋue manoa? Elabena woƒe agbewoe wotsɔ de afɔku me hafi kui vɛ.” Eya ta egbe enono.
20 Abisai, Yoab nɔvi nye ame etɔ̃ bubuwo ƒe tatɔ; eda akplɔ wu ame alafa etɔ̃, eye wòxɔ ŋkɔ abe ame etɔ̃awo ke ene.
21 Exɔ ŋkɔ le ame etɔ̃awo dome wu eve bubuawo, eye wòva zu woƒe tatɔ; ke hã, mexɔ ŋkɔ de kalẽtɔ etɔ̃ gbãtɔawo nu o.
23 Ewu Egipte ŋutsu dzɔtsu aɖe si kɔkɔ abɔklugui atɔ̃ la. Togbɔ be akplɔ si le abe avɔlɔ̃lawo ƒe agbabɔ ene la nɔ Egiptetɔ la si hã la, etsɔ kpo ɖe asi yi Egiptetɔ la gbɔ ɖaxɔ akplɔ la le esi, eye wòtsɔ eya ŋutɔ ƒe akplɔ la wui. 24 Nu siawoe Benaya, Yehoyada vi wɔ, eye wòxɔ ŋkɔ abe ŋutsu kalẽtɔ etɔ̃awo ke ene.
25 Togbɔ be exɔ ŋkɔ le ame blaetɔ̃awo dome hã la, meɖo kalẽtɔ etɔ̃ gbãtɔawo ƒe ɖoƒe o. Ke hã, David tsɔe ɖo eya ŋutɔ ŋu dzɔlawo nu.
26 Ŋutsu kalẽtɔ siwo le aʋakɔawo mee nye: Asahel, Yoab nɔvi; Elhanan, Dodo si tso Betlehem ƒe vi; 27 Haroritɔ Samot; Pelonitɔ Helez; 28 Ira, Tekoatɔ Ikes ƒe vi; Anatottɔ Abi-Ezer; 29 Husatɔ Sibekai; Ahohitɔ Ilai; 30 Netofatɔ Maharai; Netofatɔ Baana ƒe vi Heled; 31 Itai, Ribai, si tso Benyamin viwo ƒe du Gibea me la ƒe vi; Piratontɔ Benaya; 32 Hurai, si tso afi si Gaas-tɔʋuwo le; Arbattɔ Abiel; 33 Bahurimtɔ Azmavet; Saalbonitɔ Eliyaba; 34 Gizonitɔ Hasem ƒe viwo; Hararitɔ Sage ƒe vi Yonatan; 35 Hararitɔ Sakar ƒe vi Ahiam; Ur vi Elifal; 36 Mekaratitɔ Hefer; Pelonitɔ Ahiya; 37 Karmeltɔ Hezro; Naarai, Ezbai vi; 38 Yoel, Natan nɔvi; Mibhar, Hagri vi; 39 Zelek, Amon vi; Beerottɔ Naharai, ame si nye Zeruya vi Yoab ƒe adekplɔvi; 40 Ira, Yitri vi; Gareb, Yitri vi; 41 Uriya, Hititɔ la; Zabad, Ahlai vi; 42 Adina, Ruben-tɔ Siza ƒe vi, ame si nye Ruben viwo ƒe tatɔ, si ŋu ame blaetɔ̃ le; 43 Hanan, Maaka vi, kple Mitnitɔ Yosafat; 44 Asterattɔ Uziya; Sama kple Yeiel, ame siwo nye Aroertɔ Hotam ƒe viwo; 45 Yediael, Simri vi, kple nɔvia Tizitɔ Yoha; 46 Mahavitɔ Eliel; Yeribai kple Yosaviya, ame siwo nye Elnaam viwo kple Moabtɔ Yitma; 47 Eliel, Obed kple Mezobaitɔ Yaasiel.
12:1-40
Wotso Saul nɔvi Benyamin viwo dome. 3 Woƒe tatɔe nye Ahiezer kpakple Yoas, siwo nye Gibeatɔ Semaa ƒe viwo; Yeziel kple Pelet, siwo nye Azmavet viwo, Beraka kple Anatottɔ Yehu, 4 Gibeontɔ Yismaya, ame si nye kalẽtɔ le ame blaetɔ̃awo dome, eye wòle ame blaetɔ̃awo nu; Yeremiya, Yahaziel, Yohanan kple Gederatɔ Yoazabad, 5 Eluzai, Yerimot, Bealiya, Semariya, Hariftɔ Sefatiya, 6 Elkana, Yisiya, Azarel, Yoezer kple Yasobeam, siwo nye Kora viwo; 7 Yoela kple Zebadiya, siwo nye Yeroham si tso Gedor la ƒe viwo. 8 Gad viwo dometɔ aɖewo hã yi David ƒe akpa dzi le teƒe si yiyi sesẽ la le gbea dzi; wonye aʋakalẽtɔ siwo wona hehee na aʋawɔwɔ, ame siwo léa woƒe akpoxɔnu gã kple akplɔ ɖe asi henɔa klalo ɣesiaɣi, ame siwo ƒe mo le abe dzata ƒe mo ene, eye woƒe afɔ tsɔna abe sãde le towo dzi ene.
9 Ezer ye nye tatɔ, eveliae nye Obadiya, etɔ̃liae nye Eliab, 10 eneliae nye Mismana, atɔ̃liae nye Yeremiya, 11 adeliae nye Atai, adreliae nye Eliel, 12 enyiliae nye Yohanan, asiekeliae nye Elzabad, 13 ewoliae nye Yeremiya, wuiɖekɛliae nye Makbanai.
14 Ame siawoe nye Gad viwo, eye wonye aʋakɔ la ƒe tatɔwo. Wo dometɔ gblɔetɔ ate ŋu anɔ te ɖe ame alafa nu, eye sesẽtɔ ate ŋu anɔ te ɖe ame akpe nu.
15 Ame siawoe tso Yordan-tɔsisia le ɣleti gbãtɔ me, esime wòɖɔ gba go, eye wonya ame siwo katã le balia me la ɖo ɖe ɣedzeƒe kple ɣetoɖoƒe gome.
16 Benyamin kple Yuda viwo dometɔ aɖewo hã va David gbɔ le teƒe si yiyi sesẽ la. 17 Eye David do yi wo gbɔ, eye wògblɔ na wo be: “Ne mieva gbɔnye le ŋutifafa me be yewoakpe ɖe ŋunye la, ekema mawɔ ɖeka kpli mi tso dzi me. Ke ne ɖe miebe yewoaɖe gɔnyeme ɖe go na nye ketɔwo, evɔ wònye nyemewɔ vɔ̃ aɖeke o la, ekema mía tɔgbuiwo ƒe Mawu la nekpɔe, ne wòadrɔ̃e.” 18 Eye Mawu ƒe gbɔgbɔ va Amasai, si nye ame blaetɔ̃awo ƒe tatɔ la dzi wògblɔ be: “Tɔwò míenye, Oo David, eye dziwòe míele, Oo Isai vi. Ŋutifafa, ŋutifafa nanye tɔwò, eye ŋutifafa nanye ame si le kpekpem ɖe ŋuwò la tɔ. Elabena wò Mawu kpe ɖe ŋuwò.”
Ale David xɔ wo, eye wòtsɔ wo ɖo tatɔwo ɖe aʋawɔlaawo nu.
19 Manase-to la me tɔ aɖewo hã va David ƒe akpa dzi esime wòkplɔ Filistitɔwo ɖo wova aʋa wɔ ge kple Saul; ke mekpe ɖe Filistitɔwo ŋu o, elabena Filistitɔwo ƒe kplɔlawo de aɖaŋu hena wòtrɔ dzo, elabena wogblɔ be: “Atrɔ yi eƒe aƒetɔ Saul ƒe akpa dzi, ekema míaƒe tae nye ekem atsi asi.” 20 Esi wòva Ziklag la, ame siwo tso Manase-to la me va eƒe akpa dzi la woe nye Adnak, Yozabad, Yediael, Mikael, Yozabad, Elihu kple Ziletai, ame siwo nye Manase-to la ƒe ame akpe ƒe tatɔwo. 21 Woawoe kpe ɖe David ŋu wòho ɖe adzoha la ŋu, elabena wo katã wonye ŋutsu kalẽtɔwo, eye wonye aʋakɔ la ƒe tatɔwo.
22 Amewo vaa David gbɔ gbe sia gbe be yewoakpe ɖe eŋu, va se ɖe esime asaɖa la va lolo ŋutɔ, abe Mawu ƒe asaɖa ene.
23 Ame siwo bla aʋakpa, eye wova David gbɔ le Hebron, be yewoaɖo David fia ɖe Saul teƒe le Yehowa ƒe ɖoɖo nu la, ƒe tatɔwo ƒe xexlẽmee nye esi: 24 Yuda ŋutsu siwo tsɔa akpoxɔnu gã kple akplɔ, eye wobla aʋakpa la, le ame akpe ade alafa enyi.
25 Ŋutsu kalẽtɔ siwo tso Simeon viwo dome le aʋakɔa me la le ame akpe adre alafa ɖeka.
26 Ame siwo tso Lewi viwo dome la le ame akpe ene alafa ade. 27 Yehoyada nye Aron viwo kplɔla, eye ame akpe etɔ̃ alafa adre le eŋu, 28 kple Zadok, ɖekakpui kalẽtɔ aɖe, kpakple fofoa ƒe ƒomea ƒe tatɔ blaeve vɔ eve.
29 Ame siwo tso Benyamin viwo dome, siwo nye Saul nɔviwo la, le ame akpe etɔ̃, siwo dometɔ akpa gãtɔ nɔ Saul ƒe aƒe la ŋu dzɔm tsã.
30 Ame siwo tso Efrayim viwo dome la le ame akpe blaeve alafa enyi, eye wonye ŋutsu kalẽtɔwo kple ame xɔŋkɔwo le wo fofowo ƒe aƒekɔwo me.
31 Ame siwo wotia tso Manase-to afã la me be woava ɖo David fia la le akpe wuienyi.
32 Le Isakar viwo dome la, ame siwo nye tatɔwo, eye wonya ɣeyiɣi siwo dzi wòle be Israel nawɔ nane la le ame alafa eve, eye wo nɔviwo katã le woƒe gbeɖeɖe te.
33 Aʋawɔla siwo tso Zebulon viwo dome siwo ate ŋu ayi aʋa, eye wotsɔ aʋawɔnu vovovowo bla akpae la, le ame akpe blaatɔ̃, wova David gbɔ eye woɖoe kplikpaa be yewoanɔ eƒe akpa dzi.
34 Tatɔ akpe ɖeka tso Naftali-to la me, eye ame akpe blaetɔ̃ vɔ adre, siwo si akpoxɔnu gã kple akplɔ le la, kpe ɖe wo ŋu.
35 Ame siwo tso Dan viwo dome, siwo blaa aʋakpa la, le ame akpe blaeve vɔ enyi alafa ade.
36 Ame siwo tso Aser viwo dome, siwo ate ŋu abla akpa ayi aʋa la, le ame akpe blaene.
37 Ame siwo tso Yordan ƒe go kemɛ dzi, tso Ruben viwo kple Gad viwo kpakple Manase-to afã la me, eye aʋawɔnu vovovowo le wo si la, le ame akpe alafa ɖeka blaeve.
38 Ame siawo katã nye aʋamewo, eye woate ŋu ayi aʋa; wotsɔ dzi blibo va Hebron be yewoaɖo David fiae ɖe Israel blibo la nu, eye Israel ƒe ame susɔeawo katã hã ɖo tame ɖeka be yewoaɖo David fiae.
39 Eye wonɔ David gbɔ le afi ma ŋkeke etɔ̃; woɖu nu no nu, elabena wo nɔviwo dzra ɖo ɖe wo ŋu. 40 Ame siwo tsɔ ɖe wo gbɔ, kple ame siwo le keke Isakar kple Zebulon kpakple Naftali ke hã, tsɔa nuɖuɖu ɖe tedziwo, kposɔwo, tedzisɔwo kple nyiwo dzi vanɛ; nuɖuɖuawoe nye wɔ, gbotsetsebolo, waintsetse ƒuƒu bolo, wain, ami, nyi kple alẽ gbogbo aɖewo, elabena dzidzɔ nɔ Israel.
13 Azɔ David de adaŋu kple ame akpe ƒe tatɔwo kple ame alafa ƒe tatɔwo kpakple kplɔlawo katã. 2 Eye David gblɔ na Israel ƒe ha blibo la be: “Ne enyo mia ŋu, eye wòdze Yehowa mía Mawu la ŋu la, ekema mina míadɔ ame ɖo ɖe mía nɔvi siwo susɔ ɖe Israel nutowo katã me la gbɔ hekpe ɖe nunɔlawo kple Lewi vi siwo le woƒe du siwo ŋuti lãnyiƒewo le me la gbɔ, ne woava wɔ ɖeka kpli mí. 3 Eye mina míayi aɖakɔ mía Mawu ƒe Aɖaka la gbɔe.” Elabena womelé be nɛ le Saul ŋɔli o. 4 Ha blibo la lɔ̃ be yewoawɔe nenema, elabena nya la dze dukɔ blibo la ŋu.
5 Eya ta David ƒo Israel blibo la nu ƒu, tso Egipte-tɔsisi la nu va se ɖe keke Lebo-Hamat ke, be woayi aɖakɔ Mawu vavã ƒe aɖaka la tso Kiriat-Yearim vɛ. 6 Eye David kple Israel blibo la ho yi Baala, le Kiriat-Yearim, si nye Yuda du, be woakɔ Mawu vavã, Yehowa, ame si bɔbɔ nɔ kerubiwo tame la, ƒe Aɖaka, afi si woyɔa eŋkɔ le la, tso afi ma vɛ.
7 Ke wokɔ Mawu vavã la ƒe Aɖaka la ɖo tasiaɖam yeye dzi tso Abinadab ƒe me, eye Uza kple Ahiyo le tasiaɖam la kplɔm. 8 David kple Israel ƒe aƒe blibo la le ha dzim, le saŋku, kasaŋku, axatsɛ kple gakogoe ƒom hele kpẽ kum le aseye tsom le Mawu vavã la ŋkume kple woƒe ŋusẽ katã.
9 Gake esi wova ɖo Kidon ƒe nukuƒoƒe la, Uza do asi ɖa lé Aɖaka la, elabena nyiawo na aɖaka la ge kloe.
10 Ale Yehowa ƒe dɔmedzoe bi ɖe Uza ŋu, eye wòƒoe ƒu anyi, le esi wòdo asi ɖa lé Aɖaka la ta, eye wòku ɖe afi ma le Mawu ŋkume.
11 Gake David do dziku le esi Yehowa ƒe dziku fla ɖe Uza ŋu ta, eye wova yɔ teƒe ma be Perez-Uza va se ɖe egbe sia.
12 Eye David vɔ̃ Mawu vavã la gbe ma gbe hegblɔ be: “Aleke makɔ Mawu vavã ƒe Aɖaka la ava gbɔnyee?” 13 Eya ta David mekɔ Aɖaka la va afi si wòle le David Ƒe Du la me o, ke boŋ ena wòkɔe yi Gititɔ Obed-Edom ƒe me.
14 Eye Mawu vavã ƒe Aɖaka la nɔ Obed-Edom ƒe aƒe me ɣleti etɔ̃, eye Yehowa yra Obed-Edom ƒemetɔwo kple eƒe nuwo katã.
14:1-17
14 Tiro-fia Hiram ɖo amewo kple sedertiwo kple gliɖolawo kpakple atikpalawo ɖe David, be woatu xɔ nɛ.
2 Eye David dze sii be Yehowa ɖo ye fia heli ke yeƒe fiaɖuƒe ɖe Israel dzi, elabena wodo eƒe fianyenye la ɖe dzi le eƒe dukɔ Israel ta.
3 David gaɖe srɔ̃ geɖewo le Yerusalem, eye wògadzi ŋutsuvi kple nyɔnuvi geɖewo.
4 Vi siwo wodzi nɛ le Yerusalem la ƒe ŋkɔwoe nye: Samua, Sobab, Natan, Salomo, 5 Yibhar, Elisua, Elpelet, 6 Noga, Nefeg, Yafia, 7 Elisama, Beeliada kple Elifelet.
8 Esi Filistitɔwo se be wosi ami na David wòzu fia ɖe Israel blibo la dzi la, Filistitɔwo katã ho va David di ge. Esi David see la, eya hã ho ɖe wo ŋu. 9 Filistitɔwo va dze Refaim Bali la me nɔlawo dzi.
Àtsɔ wo ade asi nama?” Yehowa ɖo eŋu nɛ be: “Ho yi, eye matsɔ wo ade asi na wò godoo.” 11 Ale David ho yi Baal-Perazim hesi wo le afi ma. Eye David gblɔ be: “Mawu vavã la dze nye futɔwo to nye asi dzi, abe ale si tɔsisi ŋɔa goe ene.” Esia tae wona ŋkɔ teƒe ma be Baal-Perazim. 12 Filistitɔwo gblẽ woƒe mawuwo ɖe afi ma. Eye David ɖe gbe wotɔ dzo wo. 13 Emegbe Filistitɔwo gava dze wo dzi le bali la me.
14 Eye David gabia gbe Mawu, gake Mawu vavã la gblɔ nɛ be: “Mègakpe wo tẽe o. Ke boŋ trɔ to wo megbe nàva dze wo dzi le bakatiawo ŋgɔ. 15 Ne èse afɔzi le bakatiawo tame la, ekema nàho ɖe wo ŋu, elabena ɣemaɣi la, Mawu vavã la dze ŋgɔwò xoxo yina Filistitɔwo ƒe aʋakɔ la si ge.” 16 Eya ta David wɔ abe ale si tututu Mawu vavã la de se nɛ ene, eye wosi Filistitɔwo ƒe aʋakɔ la tso Gibeon va se ɖe Gezer.
17 Eye David ƒe ŋkɔ de dzi le anyigbawo katã dzi, eye Yehowa de vɔvɔ̃ eŋu na dukɔwo katã.
15:1-29
15 David tu xɔwo na eɖokui le David Ƒe Du la me, edzra teƒe ɖo na Mawu vavã la ƒe Aɖaka la, eye wòtu agbadɔ nɛ.
2 Ɣemaɣie David gblɔ be: “Ame aɖeke mekpɔ mɔ akɔ Mawu vavã ƒe Aɖaka la o, negbe Lewi viwo ko, elabena woawoe Yehowa tia be woakɔ Yehowa ƒe Aɖaka la, eye woasubɔ eya amea ɖaa.” 3 Eye David ƒo Israel blibo la nu ƒu ɖe Yerusalem be woakɔ Yehowa ƒe Aɖaka la va teƒe si wòdzra ɖo nɛ.
4 David ƒo Aron ƒe dzidzimeviwo kple Lewi viwo nu ƒu: 5 Kohat viwo ƒe tatɔ Uriel kple nɔviaŋutsuwo le alafa ɖeka blaeve; 6 Merari viwo ƒe tatɔ Asaya kple nɔviaŋutsuwo le alafa eve blaeve; 7 Gersom viwo ƒe tatɔ Yoel kple nɔviaŋutsuwo le alafa ɖeka blaetɔ̃; 8 Elizafan ƒe dzidzimeviwo ƒe tatɔ Semaya kple nɔviaŋutsuwo le alafa eve; 9 Hebron ƒe dzidzimeviwo ƒe tatɔ Eliel kple nɔviaŋutsuwo le blaenyi; 10 Uziel ƒe dzidzimeviwo ƒe tatɔ Aminadab kple nɔviaŋutsuwo le alafa ɖeka wuieve.
11 Azɔ hã, David yɔ Zadok kple Abiatar, siwo nye nunɔlawo, kple Uriel, Asaya, Yoel, Semaya, Eliel kple Aminadab, siwo nye Lewi viwo, 12 eye wògblɔ na wo be: “Miawoe nye Lewi viwo ƒe tatɔwo le mia fofowo ƒe aƒekɔawo nu. Miawo kple mia nɔviwo mikɔ mia ɖokuiwo ŋu, ne miayi aɖakɔ Yehowa, Israel ƒe Mawu la, ƒe Aɖaka la ava teƒe si medzra ɖo nɛ la.
13 Esi miekɔe zi gbãtɔ o tae Yehowa mía Mawu la ƒe dziku fla ɖe mía ŋu ɖo, elabena míedi mɔ nyuitɔ si nu wòle be míakɔe le la o.” 14 Eya ta nunɔlawo kple Lewi viwo kɔ wo ɖokuiwo ŋu be woayi aɖakɔ Yehowa, Israel ƒe Mawu la, ƒe Aɖaka la avɛ. 15 Eye Lewi viwo tsɔ kpoawo kɔ Mawu vavã la ƒe Aɖaka la ɖe abɔta, abe ale si tututu Mose de se le Yehowa ƒe nya nu ene.
16 Eye David gblɔ na Lewi viwo ƒe tatɔwo be woana wo nɔvi hadzilawo nakɔ gbe dzi adzi ha dzidzɔtɔe, eye woadzii ɖe hadzinu siwo nye kasaŋkuwo, saŋkuwo kple gakogoewo dzi.
17 Eya ta Lewi viwo tia Heman, Yoel vi, hekpe ɖe Asaf, Berekiya vi, ŋu tso nɔviawo dome kple Etan, Kusaya vi, tso nɔvia Merari viwo dome. 18 Eye wo nɔvi siwo le hatsotso evelia me kpe ɖe wo ŋue nye: Zakariya, Ben, Yaaziel, Semiramot, Yehiel, Uni, Eliab, Benaya, Maaseya, Matitiya, Elifelehu kple Mikneya kple Obed-Edom kple Yeiel, siwo nye agbonudzɔlawo. 19 Heman, Asaf kple Etan, siwo nye hadzilawoe ƒoa akɔbligakogoewo; 20 eye Zakariya, Aziel, Semiramot, Yehiel, Uni, Eliab, Maaseya kple Benaya ƒoa kasaŋku siwo woaƒo ɖe Alamot dzi la; 21 eye Matitiya, Elifelehu, Mikneya, Obed-Edom, Yeiel kple Azaziya, ƒoa saŋku siwo woaƒo ɖe Seminit dzi la, eye wonye dzikpɔlawo.
22 Lewi viwo ƒe tatɔ Kenaniya ye kpɔa agbatsɔtsɔ dzi, elabena ebi ɖe eme, 23 Berekiya kple Elkana nye Aɖaka la ŋu dzɔlawo. 24 Sebaniya, Yosafat, Netanel, Amasai, Zakariya, Benaya kple Eliezer nye nunɔla siwo kua kpẽawo sesĩe le Mawu vavã la ƒe Aɖaka la ŋgɔ, eye Obed-Edom kple Yehia hã nye Aɖaka la ŋu dzɔlawo.
25 Eye David kple Israel ƒe ametsitsiwo kpakple ame akpe ƒe tatɔwo yi be woaɖakɔ Yehowa ƒe nubablaɖaka la kple dzidzɔ tso Obed-Edom ƒe me vɛ.
26 Esi Mawu vavã la kpe ɖe Lewi viwo ŋu wokɔ Yehowa ƒe nubablaɖakaa la, wotsɔ nyitsui adre kple agbo adre sa vɔe.
27 David kple Lewi vi siwo katã kɔ Aɖaka la, hadzilawo kple agbatsɔlawo ƒe tatɔ Kenaniya, siaa do aklala biɖibiɖi wu ʋlaya si ŋu abɔ mele o; David do aklalakɔmewu hã.
28 Eye Israel-viwo katã le aseye tsom, le lãdzo kple kpẽwo kum, le gakogoewo ƒom, eye wole kasaŋkuwo kple saŋkuwo ƒom sesĩe hekɔ Yehowa ƒe nubablaɖaka gbɔna.
29 Esi Yehowa ƒe nubablaɖaka la ɖo David Ƒe Du la me la, Saul vinyɔnu Mikal do mo ɖe fesre nu, eye wòkpɔ Fia David wòle kpo tim le aseye tsom; eye wòdo vloe le eƒe dzi me.
16:1-43
16 Ale wokɔ Mawu vavã ƒe Aɖaka la vɛ, eye wodae ɖe agbadɔ si David tu nɛ la me; eye wosa numevɔwo kple ŋutifafavɔwo le Mawu vavã la ŋkume.
2 Esi David sa numevɔawo kple ŋutifafavɔawo vɔ la, eyra dukɔ la le Yehowa ƒe ŋkɔ me.
3 Azɔ hã, ema abolo nogoe kple ayedibolo kpakple waintsetse ƒuƒu bolo ɖekaɖeka na Israel-viwo katã, ŋutsuwo kple nyɔnuwo siaa.
4 Eye wòɖo Lewi viwo dometɔ aɖewo Yehowa ƒe Aɖaka la ŋgɔ be woasubɔ ahade bubu Yehowa, Israel ƒe Mawu la ŋu, eye woada akpe nɛ ahakafui.
5 Asaf ye nye tatɔ, eveliae nye Zakariya, eye Yeiel, Semiramot, Yehiel, Matitiya, Eliab, Benaya, Obed-Edom kple Yeiel ye ƒoa kasaŋkuwo kple saŋkuwo; eye Asaf ƒoa gakogoewo, 6 eye Benaya kpakple Yahaziel, siwo nye nunɔlawo la kua kpẽ le Mawu vavã la ƒe nubablaɖaka la ŋgɔ ɖaa.
7 Gbe ma gbee nye zi gbãtɔ David tsɔ akpedaha si wòkpa la na Asaf kple nɔviawo be woadzi na Yehowa:
8 “Mida akpe na Yehowa; miyɔ eŋkɔ, Miɖe gbeƒã eƒe nuwɔwɔwo le dukɔwo dome!
9 Midzi ha nɛ, midzi kafukafuha nɛ,
Mide ŋugble le eƒe nukudɔwɔwɔwo katã ŋu. 10 Mitsɔ eƒe ŋkɔ kɔkɔe la ƒo adegbee.
Ame siwo dia Yehowa la ƒe dzi nekpɔ dzidzɔ. 11 Midi Yehowa, mibia eƒe ŋusẽ ta se,
Midi eƒe ŋkume ɖaa. 12 Miɖo ŋku nukudɔ siwo wòwɔ la dzi,
Eƒe nukunuwo kple eƒe afiatsotsowo, 13 Mi eƒe subɔla Israel ƒe dzidzimeviwo,
Mi eƒe ame tiatiawo, Yakob viwo. 14 Eyae nye Yehowa mía Mawu.
Eƒe ʋɔnudɔdrɔ̃wo xɔ anyigba la katã dzi. 15 Miɖo ŋku eƒe nubabla la dzi ɖaa,
Ŋugbe si wòdo na dzidzime akpewo, 16 Nu, si wòbla kple Abraham,
Kple atam si wòka na Isak, 17 Atam si dzi wòɖo kpee wònye se na Yakob,
18 Esi wògblɔ be, ‘Wòe matsɔ Kanaan-nyigba la ana,
Wòanye miaƒe domenyinu.’ 19 Miede ha ɣemaɣi o,
Ɛ̃, wonɔ ʋɛ ŋutɔ, eye wonye amedzrowo le anyigba la dzi. 20 Wonɔ tsatsam tso dukɔ gbɔ yi dukɔ gbɔ,
Tso fiaɖuƒe ɖeka gbɔ yi bubu gbɔ. 21 Meɖe mɔ ame aɖeke te wo ɖe anyi o,
22 Esi wògblɔ be, ‘Migaka asi nye amesiaminawo ŋu o,
23 Anyigbawo katã, midzi ha na Yehowa!
Miɖe gbeƒã eƒe xɔname gbe sia gbe!
24 Miɖe gbeƒã eƒe ŋutikɔkɔe le dukɔwo dome, Kple eƒe nukudɔwɔwɔwo le dukɔwo katã dome.
25 Elabena Yehowa lolo, eye wòdze na kafukafu ŋutɔ.
Vɔvɔ̃ le eŋu wu mawu bubuwo katã. 26 Dukɔwo ƒe mawuwo katã nye mawu maɖinuwo;
Ke Yehowae nye ame si wɔ dziƒowo. 27 Gãnyenye kple atsyɔ̃ɖoɖo le eŋkume,
Ŋusẽ kple dzidzɔ le enɔƒe. 28 Mi dukɔwo ƒe ƒomewo, mitsɔ nu si Yehowa dze na la nɛ,
Mitsɔ nu si Yehowa dze na la nɛ le eƒe ŋutikɔkɔe kple ŋusẽ ta. 29 Mitsɔ bubu si dze na Yehowa ƒe ŋkɔ la nɛ;
Mide ta agu ɖe Yehowa ŋkume le atsyɔ̃ɖoɖo kɔkɔe me.
30 Anyigbawo katã, midzo nyanyanya le eŋkume!
Anyigba la li ke sesĩe; maʋã akpɔ o. 31 Dziƒowo nekpɔ dzidzɔ, eye anyigba netso aseye;
Migblɔ le dukɔwo dome be: ‘Yehowa zu Fia!’ 32 Atsiaƒu kple emenuwo neɖe gbe;
Agble kple emenukuwo katã netso aseye. 33 Avemetiwo hã negli kple dzidzɔ le ɣeyiɣi ma ke me le Yehowa ta,
Elabena egbɔna ʋɔnu drɔ̃ ge anyigba la. 34 Mida akpe na Yehowa, elabena eya amea nyo,
Eƒe lɔlɔ̃ si nu metsina o la li tegbee. 35 Eye migblɔ be, ‘Oo, míaƒe xɔname ƒe Mawu, xɔ na mí, Ƒo mía nu ƒu, eye nàɖe mí tso dukɔwo si me,
Ne míatsɔ aseyetsotso akafu wò. 36 Woakafu Yehowa, Israel ƒe Mawu la
Tso mavɔ me yi mavɔ me.’”
Eye dukɔ blibo la gblɔ be, “Amen!” eye wokafu Yehowa.
37 Eye David tsɔ Asaf kple nɔviawo ɖo Yehowa ƒe nubablaɖaka la ŋgɔ le afi ma, be woasubɔ le Aɖaka la ŋgɔ ɖaa, le gbe sia gbe ƒe nudidi la nu; 38 eɖo Obed-Edom kple nɔvia blaade vɔ enyi hekpe ɖe Yedutun vi Obed-Edom kple Hosa ŋu be woanye agbonudzɔlawo; 39 kple nunɔla Zadok kpakple nɔvia nunɔlawo be woanɔ Yehowa ƒe avɔgbadɔ la ŋgɔ le togbɛ si le Gibeon la dzi, 40 ne woasa numevɔwo na Yehowa le numevɔsamlekpui la dzi ɖaa ŋdi kple fiẽ, eye woawɔ nu siwo katã woŋlɔ ɖe Yehowa ƒe Se si wòtsɔ na Israel me la dzi.
41 Eye Heman kple Yedutun kpakple ame tiatia susɔeawo, siwo ŋkɔwo woyɔ la kpe ɖe wo ŋu, be woada akpe na Yehowa, elabena “eƒe lɔlɔ̃ si nu metsina o la li tegbee”; 42 eye Heman kple Yedutun le wo ŋu, be woana kpẽawo kple gakogoeawo kpakple Mawu vavã la ƒe haƒonuawo naɖi; eye Yedutun viwo le agbo la nu.
43 Ale dukɔ blibo la me tɔ ɖe sia ɖe yi aƒe me. Eye David yi ɖayra eya ŋutɔ ƒe aƒemetɔwo.
17:1-27
17 Esime David le eya ŋutɔ ƒe aƒe me la, egblɔ na nyagblɔɖila Natan be: “Kpɔ ɖa, mele sedertixɔ me, ke Yehowa ƒe nubablaɖakaa ya le avɔgbadɔ me.” 2 Eye Natan gblɔ na David be: “Nu sia nu si le dzi me na wò la, wɔe, elabena Mawu vavã la li kpli wò.”
3 Le zã ma ke me la, Mawu ƒe gbe va na Natan be: 4 “Yi ɖagblɔ na nye subɔla David be, ‘Ale Yehowa gblɔe nye esi: “Menye wòe atu xɔ nam manɔ eme o. 5 Elabena tso gbe si gbe mekplɔ Israel-viwo va se ɖe egbe sia la, nyemenɔ xɔ aɖeke me kpɔ o, ke boŋ metsoa agbadɔ me yia agbadɔ me, tso avɔgbadɔ ɖeka me yia bubu me.
6 Ɣeyiɣi siwo katã menɔ Israel blibo la dome nɔ yiyim la, ɖe megblɔ na Israel ƒe ʋɔnudrɔ̃la siwo meɖo be woakplɔ nye dukɔ la dometɔ aɖe zi ɖeka pɛ kpɔ be, ‘Nu ka tae mietu sedertixɔ nam oa?’”’ 7 “Eya ta gblɔ na nye subɔla David be, ‘Ale aʋakɔwo ƒe Yehowa gblɔe nye esi: “Nye ŋutɔe kplɔ wò tso lãnyiƒe le lãhawo yome, be nàzu kplɔla ɖe nye dukɔ Israel nu. 8 Manɔ kpli wò le afi sia afi si nàyi, eye matsrɔ̃ wò futɔwo katã ɖa le ŋgɔwò; eye mana wò ŋkɔ nanyɔ, abe ame ŋkuta siwo le anyigba dzi la ƒe ŋkɔ ene. 9 Mana nɔƒe nye dukɔ Israel eye mana woali ke, woanɔ afi ma, eye womagaɖe fu na wo azɔ o; ame vɔ̃ɖiwo magate wo ɖe anyi abe ale si wònɔ tsã 10 tso gbe si gbe meɖo ʋɔnudrɔ̃lawo nye dukɔ Israel nu ene o. Mabɔbɔ wò futɔwo katã ɖe anyi. Eye mele egblɔm na wò be, ‘Yehowa atso aƒe hã na wò.’ 11 “‘“Ne wò ŋkekewo de, eye wotsɔ wò mlɔ tɔgbuiwòwo gbɔ la, ekema mana wò dzidzimevi aɖe nava ɖe yowòme, si anye viwòwo dometɔ ɖeka, eye mana eƒe fiaɖuƒe la nali ke.
12 Eyae atu xɔ nam, eye mali ke eƒe fiazikpui tegbee.
13 Mazu fofoa, eye eya azu vinye; eye nyemaɖe nye amenuveve ɖa le edzi, abe ale si meɖee ɖa le ame si do ŋgɔ na wò la dzi ene o. 14 Maɖoe nye aƒe kple nye fiaɖuƒe la nu ɖaa, eye eƒe fiazikpui anɔ anyi ɖaa tegbee.”’” 15 Natan gblɔ nya siawo katã kple ŋutega blibo la katã me nyawo na David.
16 Ale Fia David va bɔbɔ nɔ Yehowa ŋkume hegblɔ be: “Oo Yehowa Mawu, ame kae menye? Eye nu kae nye aƒe nye, be nèkplɔm va ɖo afi sia ke? 17 Oo Mawu, esia mesɔ gbɔ na wò o, eye nègale nu ƒom le wò subɔla ƒe aƒe ŋu le nu si ava dzɔ le etsɔme ʋĩi hã ŋu, eye nèkpɔm abe ame si wòle be woagado ɖe dzi ene, Oo Yehowa Mawu.
21 Dukɔ kae le anyigba dzi, si le abe wò dukɔ Israel ene?
Mawu vavã la yi ɖaɖe wo wònye eƒe dukɔ. Ètsɔ nu gã kple nu dziŋɔ siwo nètsɔ nya dukɔwo ɖa le wò dukɔ si nèɖe tso Egipte ŋgɔ la, de ŋkɔ ɖokuiwò ŋu.
22 Eye nèwɔ wò dukɔ Israel dukɔe na ɖokuiwò tegbee; eye èzu woƒe Mawu, Oo Yehowa. 23 Eya ta Oo Yehowa, na nya si nègblɔ le wò subɔla kple eƒe aƒe ŋu la nanye nyateƒe tegbee, eye wɔ abe ale si tututu nèdo ŋugbee ene. 24 Eye na wò ŋkɔ nanɔ anyi, eye woadoe ɖe dzi tegbee, ne dukɔwo nagblɔ be, ‘Aʋakɔwo ƒe Yehowa, Israel ƒe Mawu lae nye Mawu na Israel,’ eye na wò subɔla David ƒe aƒe nali ke le ŋkuwòme. 25 Elabena wò, nye Mawu, wò ŋutɔ èɖe tame si nèɖo be yeatso aƒe na wò subɔla la gblɔ nɛ.
Esia tae dzi ɖo wò subɔla ƒo wòle gbe sia dom ɖa na wò ɖo.
26 Oo Yehowa, wòe nye Mawu vavã la, eye nèdo nu nyui siawo ŋugbe le wò subɔla ŋuti. 27 Eya ta nedze ŋuwò nàyra wò subɔla ƒe aƒe la, ne wòanɔ anyi le ŋkuwòme ɖaa, elabena wò Yehowa ye yrae, eye yayra la anɔ anyi tegbee.”
18:1-17
18 Le ɣeyiɣi aɖe megbe la, David si Filistitɔwo, eye wòbɔbɔ wo ɖe anyi, eye wòxɔ Gat kple eŋu duwo le Filistitɔwo si.
2 Eɖu Moab hã dzi, ale Moabtɔwo va zu David ƒe subɔviwo, eye woxea adzɔ nɛ.
3 David ɖu Zoba-fia Hadadezer hã dzi le teƒe si gogo Hamat, esime wòdze mɔ yina be yeagakpɔ ŋusẽ ɖe Frat-tɔsisi la ƒe nutoa dzi. 4 David xɔ eƒe tasiaɖam akpe ɖeka, eye wòlé sɔdola akpe adre kple aʋawɔla afɔzɔla akpe blaeve le eƒe amewo dome.
5 Esi Siriatɔ siwo le Damasko va be yewoakpe ɖe Zoba-fia Hadadezer ŋu la, David wu ame akpe blaeve vɔ eve le Siriatɔawo dome.
6 Emegbe David ɖe asrafohawo ɖo Siriatɔwo ƒe du Damasko me; eye Siriatɔwo zu David ƒe subɔviwo eye woxea adzɔ nɛ. Yehowa kpena ɖe David ŋu wòɖua dzi le afi sia afi si wòyi la.
7 Azɔ hã, David xɔ sikakpoxɔnu kotoowo le Hadadezer ƒe aʋawɔlawo si, eye wòtsɔ wo va Yerusalem.
8 David lɔ akɔbli geɖe ŋutɔ tso Tibhat kple Kun, siwo nye Hadadezer ƒe duwo me. Eyae Salomo tsɔ wɔ akɔbligazɔ la kple sɔtiawo kpakple akɔblinuawo.
9 Esi Hamat-fia Tou se be David ɖu Zoba-fia Hadadezer ƒe aʋakɔ blibo la dzi la, 10 edɔ via Hadoram ɖe Fia David gbɔ enumake be wòabia eƒe fɔfɔme ta se, eye wòakafui le esi wòwɔ aʋa kple Hadadezer, eye wòɖu edzi ta (elabena Hadadezer wɔa aʋa kple Tou enuenu), eye wòtsɔ sikanu kple klosalonu kpakple akɔblinu vovovowo ɖe asi vɛ. 11 Fia David kɔ esiawo hã ŋu na Yehowa hekpe ɖe klosalo kple sika siwo wòxɔ tso dukɔwo katã me la ŋuti. Dukɔ siawoe nye: Edomtɔwo, Moabtɔwo, Amonitɔwo, Filistitɔwo kple Amalektɔwo.
12 Abisai, Zeruya vi, wu Edomtɔ akpe wuienyi le Dzebali la me. 13 Eye wòɖe asrafohawo ɖo Edom, eye Edomtɔwo katã zu David ƒe subɔviwo. Yehowa kpena ɖe David ŋu wòɖua dzi le afi sia afi si wòyi la.
14 David ɖu fia ɖe Israel blibo la dzi, etsoa afia hedrɔ̃a ʋɔnu dzɔdzɔe na eƒe dukɔ blibo la.
15 Yoab, Zeruya vi le aʋakɔ la nu, eye Yehosafat, Ahilud vi nye nuŋlɔla, 16 Zadok, Ahitub vi kple Ahimelek, Abiatar vi nye nunɔlawo, eye Savsa nye agbalẽŋlɔla. 17 Benaya, Yehoyada vi, le Keretitɔwo kple Peletitɔwo nu. Eye David viwoe nye fiaŋumewo ƒe tatɔwo.
19:1-19
19 Le esia megbe la, Nahas, Amonitɔwo ƒe fia ku, eye via zu fia ɖe eteƒe.
2 Eye David gblɔ be: “Mave Hanun, Nahas vi nu, elabena fofoa ve nunye.” Eya ta David dɔ amewo ɖa be woafa akɔ nɛ le fofoa ƒe ku ta.
Gake esi David ƒe dɔlawo va Amonitɔwo ƒe anyigba dzi be woafa akɔ na Hanun la, 3 Amonitɔwo ƒe amegãwo gblɔ na Hanun be: “Èsusu be bubudede fofowò ŋu tae David dɔ akɔfalawo ɖe gbɔwò ɖoa? Menye ɖe eƒe dɔlawo va be yewoalé ŋku ɖe anyigba la ŋu tsitotsito, atsa ŋku le edzi, ne woaɖe wò le zi dzi oa?” 4 Ale Hanun lé David ƒe dɔlawo lũ ge na wo, eye wòlã woƒe awuwo ɖe domedome ɖe agɔnu keŋ, eye wòdo mɔ wo.
5 Esi wova gblɔ ŋutsuawo ŋu nya na David la, edɔ amewo ɖa enumake be woayi aɖakpe wo, elabena woɖi gbɔ ŋutsuawo ŋutɔ; eye fia la gblɔ na wo be: “Minɔ Yeriko va se ɖe esime miaƒe ge nato hafi miagbɔ.”
6 Ke Amonitɔwo va kpɔe be yewole ʋeʋẽm ɖe David, eya ta Hanun kple Amonitɔwo ɖo klosalo talento akpe ɖeka ɖa be woaɖada tasiaɖamwo kple sɔdolawo tso Mesopotamia, Aram-Maaka kple Zoba. 7 Ale woda tasiaɖam akpe blaetɔ̃ vɔ eve hekpe ɖe Maaka-fia kple eƒe amewo ŋu. Eye wova ƒu asaɖa anyi ɖe Medeba ŋgɔ. Amonitɔwo ƒo ƒu tso woƒe duwo me va aʋa wɔ ge.
8 Esi David see la, edɔ Yoab kple aʋakɔ blibo la kpakple eƒe ŋutsu kalẽtɔ sesẽtɔwo ɖa. 9 Eye Amonitɔwo ho le aʋalɔgowo me ɖadze aʋa ɖe dua ƒe agbo nu, eye fia siwo va la hã dze aʋa wotɔwotɔwoe le gbea dzi.
10 Esi Yoab kpɔ be wodze aʋa ɖe ye ŋu le ŋgɔ kple megbe la, etia Israel ƒe aʋawɔla bibi aɖewo, eye wòna woho le aʋalɔgowo me yi ɖakpe kple Siriatɔwo. 11 Ke etsɔ aʋakɔ la ƒe kpɔtɔea de asi na nɔvia Abisai, be woaho le aʋalɔgowo me aɖakpe kple Amonitɔwo.
12 Eye wògblɔ be: “Ne Siriatɔwo sesẽ wum la, ekema nàva xɔ nam; ke ne Amonitɔwo sesẽ wu wò la, ekema mava xɔ na wò. 13 Na míasẽ ŋu awɔ kalẽ ɖe míaƒe dukɔ la kple mía Mawu ƒe duwo ta, eye Yehowa awɔ nu si nyo eŋu.” 14 Yoab kple eƒe aʋakɔ la ho yi ɖakpe Siriatɔwo, eye wosi le Yoab nu. 15 Esi Amonitɔwo kpɔ be Siriatɔwo si la, woawo hã wosi le nɔvia Abisai nu heva du la me.
Le esia megbe la, Yoab trɔ va Yerusalem.
16 Esi Siriatɔwo kpɔ be Israel-viwo ɖu yewo dzi la, wodɔ amewo woyi ɖakplɔ Siriatɔ siwo le Tɔsisi la ƒe nutoa me vɛ, eye Hadadezer ƒe aʋafia Sofak le wo nu.
17 Esi wova gblɔe na David la, enumake eƒo Israel-ʋakɔ la katã nu ƒu, eye wòtso Yordan-tɔsisi la, eye wòho ɖe wo ŋu le aʋalɔgowo me.
David ho ɖe wo ŋu le aʋalɔgowo me, eye Siriatɔwo kpe aʋa kplii.
18 Ke Siriatɔwo si le Israel nu; eye David wu tasiaɖamdola akpe adre kple aʋawɔla afɔzɔla akpe blaene le Siriatɔwo dome, eye wòwu aʋafia Sofak.
19 Esi Hadadezer teviwo kpɔ be Israel ɖu yewo dzi la, enumake wowɔ ŋutifafa kple David, eye wozu eteviwo; eye Siria megalɔ̃na be yewoakpe ɖe Amonitɔwo ŋu azɔ o.
20:1-8
20 Esi ƒe trɔ, eye fiawo ƒe aʋahoɣi ɖo la, Yoab kplɔ aʋakɔ la woyi ɖagblẽ Amonitɔwo ƒe anyigba, eye wòɖe to ɖe Raba, ke David ya nɔ Yerusalem. Yoab dze Raba dzi hegbãe.
2 Ke David ɖe Malkam ƒe fiakuku le eta, eye wòkpɔ be eƒe kpekpeme le sika talento ɖeka, eye kpe xɔasiwo le eŋu; eye woɖɔe na David.
Elɔ aboyonu gbogbo aɖewo hã tso dua me. 3 Ekplɔ dua me tɔwo dzoe, eye wòna wowɔ kpekpakpadɔwo eye wòɖo gadɔwɔnu ɖaɖɛ kple fía dɔwo na wo.
Alea David wɔ Amonitɔwo ƒe duwo katã.
Mlɔeba David kple aʋakɔ blibo la gbugbɔ va Yerusalem. 4 Le esia megbe la, wowɔ aʋa kple Filistitɔwo le Gezer. Ɣemaɣie Husatɔ Sibekai wu Sipai, si tso Refaim ƒe dzidzimeviwo dome la, eye wobɔbɔ wo ɖe anyi.
5 Eyome wogawɔ aʋa kple Filistitɔwo; eye Yair vi Elhanan wu Gititɔ Goliat nɔvi Lakmi, ame si ƒe akplɔti le abe avɔlɔ̃la ƒe agbabɔ ene.
6 Ke aʋa gadzɔ le Gat, eye ŋutsu dzɔtsu aɖe si to asibidɛ adeade kple afɔbidɛ adeade, eye wo katã le blaeve vɔ ene la nɔ afi ma; eya hã tso Refaim ƒe dzidzimeviwo dome.
7 Enɔ alɔme ɖem le Israel ŋu. Eya ta Yonatan, David nɔvi Simei ƒe vi wui.
8 Ame siawoe tso Refaim ƒe dzidzimeviwo dome le Gat; eye David kple eƒe aʋawɔlawo wu wo.
21:1-30
21 Eye Satana tsi tre ɖe Israel ŋu heƒoe ɖe David nu be wòaxlẽ Israel-viwo.
2 Eya ta David gblɔ na Yoab kple dukɔ la ƒe tatɔwo be: “Miyi ɖaxlẽ Israel-viwo tso Beer-Seba va se ɖe Dan; ne miava gblɔe nam, ne manya woƒe xexlẽme.” 3 Ke Yoab gblɔ be: “Yehowa nena eƒe dukɔ la nadzi ɖe edzi zi alafa wu ale si wòle. Nye aƒetɔ fia, ɖe ameawo katã menye nye aƒetɔ ƒe subɔviwo xoxo oa?
Nu ka tae nye aƒetɔ di be yeawɔ nu sia, eye esia nazu fɔɖiɖi na Israel?” 4 Gake fia la ƒe nya kpe Yoab tɔ dzi.
Eya ta Yoab do yi ɖatsa le Israel blibo la katã, emegbe wòtrɔ gbɔ va Yerusalem. 5 Eye Yoab tsɔ dukɔ la me tɔ siwo ŋkɔ woŋlɔ la ƒe xexlẽme na David.
6 Gake mexlẽ Lewi viwo kple Benyamin viwo ya de wo me o, elabena fia la ƒe nya la medzɔ dzi na Yoab o.
7 Ke nu sia medze Mawu vavã la ŋu kura o, eya ta ehe to na Israel.
8 Eya ta David gblɔ na Mawu vavã la be: “Mewɔ nu vɔ̃ ŋutɔ be mewɔ nu sia. Eya ta meɖe kuku, tsɔ wò subɔla ƒe vodada kee; elabena mewɔ bometsinu ŋutɔ.” 9 Eye Yehowa gblɔ na David ƒe ŋutegakpɔla Gad be: 10 “Yi ɖagblɔ na David be, ‘Ale Yehowa gblɔe nye esi: “Nu etɔ̃ metsɔ ɖo ŋkuwòme. Tia wo dometɔ ɖeka, ne mawɔ wò.”’” 11 Ale Gad va David gbɔ gblɔ nɛ be: “Ale Yehowa gblɔe nye esi, ‘Tia esi nèdi: 12 dɔ nato ƒe etɔ̃ loo; alo wò ketɔwo nasi wò, eye wò futɔwo ƒe yi nakpe dziwò ɣleti etɔ̃ loo, alo Yehowa ƒe yi, si nye dɔvɔ̃ nava anyigba la dzi, eye Yehowa ƒe dɔla nagblẽ nu le Israel-nyigba blibo la dzi ŋkeke etɔ̃.’
Azɔ bu eŋu, ne nàkpɔ nya aɖe nam maɖagblɔ na Ame si dɔm.” 13 David gblɔ na Gad be: “Mexaxa ŋutɔ. Meɖe kuku, na madze Yehowa si me, elabena eƒe nublanuikpɔkpɔ sɔ gbɔ ŋutɔ; ke mègana madze amegbetɔ si me o.”
14 Eya ta Yehowa na dɔvɔ̃ va Israel, ale be ame akpe blaadre ku le Israel.
15 Azɔ hã, Mawu vavã la dɔ mawudɔla aɖe ɖo ɖe Yerusalem be wòatsrɔ̃e; eye esi wòbe yeadze etsɔtsrɔ̃ gɔme ko la, Yehowa kpɔe, eye vɔ̃ la vee; eya ta egblɔ na mawudɔla si le nu gblẽm la be: “Enyo! Ðiɖi wò asi azɔ.”
Yehowa ƒe dɔla la tɔ ɖe Yebusitɔ Ornan ƒe nukuƒoƒe gbɔ. 16 Esi David fɔ mo dzi la, ekpɔ Yehowa ƒe dɔla la wòtɔ ɖe anyigba kple dziƒo domee heɖe eƒe yi ɖe asi do ɖe Yerusalem dzi.
Eye David kple ametsitsi siwo ta akpanya la tsyɔ mo anyi enumake. 17 Eye David gblɔ na Mawu vavã la be: “Menye nyee gblɔ be woaxlẽ dukɔ la oa? Eye menye nyee wɔ nu vɔ̃ hewɔ nu gbegblẽ oa? Ke alẽ siawo ɖe, nu kae wowɔ?
18 Eye Yehowa ƒe dɔla la gblɔ na Gad be wòagblɔ na David be wòayi Yebusitɔ Ornan ƒe nukuƒoƒe aɖaɖi vɔsamlekpui na Yehowa. 19 Eya ta David yi le Gad ƒe nya si wògblɔ le Yehowa ƒe ŋkɔ me la nu.
20 Ɣemaɣi la, Ornan nye kɔ, eye wòkpɔ mawudɔla la, eye via ene siwo nɔ egbɔ la si yi ɖabe. Ke Ornan nɔ lu ƒom.
21 Esime David va egbɔ, eye Ornan kpɔ David la, enumake edo go tso nukuƒoƒe la yi ɖabɔbɔ tsyɔ mo anyi ɖe David ŋkume.
22 David gblɔ na Ornan be: “Dzra nukuƒoƒe la nam ne maɖi vɔsamlekpui ɖe edzi na Yehowa.
Metsɔ wo katã na.”
24 Ke Fia David gblɔ na Ornan be: “Kpao, ɖeko maƒlee le ga home si wòaxɔ la nu pɛpɛpɛ, elabena nyematsɔ nu si nye tɔwò la ayi na Yehowa be woatsɔ asa numevɔ femaxee o.” 25 Ale David da sika sekel alafa ade na Ornan ɖe anyigba la ta.
26 Eye David ɖi vɔsamlekpui ɖe afi ma na Yehowa, eye wòsa numevɔ kple ŋutifafavɔ, eyɔ Yehowa, eye wòtɔ nɛ hena dzo tso dziƒowo va numevɔsamlekpui la dzi.
27 Eye Yehowa ɖe gbe na mawudɔla la be wòagbugbɔ eƒe yi la ade aku me.
28 Esi David kpɔ ɣemaɣi be Yehowa tɔ na ye le Yebusitɔ Ornan ƒe nukuƒoƒe la, eyi edzi nɔ vɔ sam le afi ma. 29 Ɣemaɣi la, Yehowa ƒe avɔgbadɔ si Mose tu le gbea dzi kple numevɔsamlekpui la nɔ togbɛ si le Gibeon la dzi. 30 Ke David mete ŋu yi afi ma ɖabia gbe Mawu se o, elabena Yehowa ƒe dɔla ƒe yi la tso dzika ƒo nɛ.
22:1-19
22 Azɔ David gblɔ be: “Esiae nye Yehowa, Mawu vavã la, ƒe aƒe, eye esiae nye vɔsamlekpui ɖe Israel ƒe numevɔsa ŋu.” 2 David de se be woaƒo amedzro siwo le Israel-nyigba dzi la nu ƒu, eye wòɖo wo kpekpalawo, ne woakpa kpewo woatsɔ atu Mawu vavã la ƒe xɔ la. 3 David dzra gayibɔ gbogbo aɖe ɖo ɖe agboawo kple ʋɔtruwo ƒe gatagbadzɛwo kple nulégawo wɔwɔ ŋuti, edzra akɔbli gbogbo aɖe si mele dada me o hã ɖo 4 kple sederti siwo mele xexlẽ me o hã ɖo, elabena Sidontɔwo kple Tirotɔwo tsɔ sederti gbogbo aɖe vɛ na David.
5 Eye David gblɔ be: “Ðekakpui dzaa makpɔnuteƒe koe vinye Salomo nye, evɔ xɔ si woatu na Yehowa la lolo ale gbegbe eye eƒe nyonyo ƒo ɖe sia ɖe ta sãsãsã le anyigba blibo la dzi. Eya ta madzra nuwo ɖo ɖi nɛ.” Ale David dzra nu gbogbo aɖewo ɖo ɖi hafi ku. 6 Azɔ hã, eyɔ via Salomo, eye wòna mɔfiamee be wòatu xɔ na Yehowa, Israel ƒe Mawu la.
7 David gblɔ na via Salomo be: “Nye la, medi vevie tso dzi me be matu xɔ na Yehowa nye Mawu ƒe ŋkɔ.
8 Ke Yehowa ƒe gbe va nam be, ‘Èkɔ ʋu gbogbo aɖe ɖi, eye èwɔ aʋa geɖe.
Màtu xɔ na nye ŋkɔ o, elabena èkɔ ʋu gbogbo aɖe ɖe anyi le ŋkunyeme. 9 Kpɔ ɖa! Wole ŋutsuvi aɖe dzi ge na wò.
Eya anye ŋutifafame, eye mana gbɔdzɔe tso eƒe futɔwo katã si me godoo, elabena Salomo anye eƒe ŋkɔ, eye mana ŋutifafa kple tomefafa nanɔ Israel le eƒe ŋkekewo me. 10 Eyae atu xɔ na nye ŋkɔ; azu vinye, eye nye la mazu fofoa.
11 “Eya ta vinye, Yehowa nenɔ kpli wò, ne wòadze edzi na wò, ale be nàtu Yehowa wò Mawu ƒe xɔ la, abe ale si tututu wògblɔ le ŋuwò ene.
12 Yehowa nena aɖaŋudzedze kple nugɔmesese wò, ale be ne etsɔ wò ɖo Israel nu la, nàlé Yehowa wò Mawu ƒe se la me ɖe asi. 13 Ne èwɔ se kple ʋɔnudrɔ̃ɖoɖo siwo Yehowa tsɔ na Mose ku ɖe Israel ŋu dzi pɛpɛpɛ la, ekema nu adze edzi na wò.
Lé dzi ɖe ƒo, eye nàsẽ ŋu. Mègavɔ̃ o, eye ŋɔ megadzi wò o.
14 Kpɔ ɖa, meku kutri dzra sika talento akpe alafa ɖeka kple klosalo talento miliɔn ɖeka ɖo ɖe Yehowa ƒe xɔ la ŋu, hekpe ɖe akɔbli kpakple gayibɔ si mele dada me o la ŋu, eye medzra atiwo kple kpewo ɖo, ke nàdi bubuwo akpe ɖe wo ŋu.
15 Dɔwɔla gbogbo aɖewo le gbɔwò, kpekpalawo, gliɖolawo, atikpalawo kple aɖaŋudɔ ƒomevi vovovo wɔlawo. 16 Sika, klosalo, akɔbli kple gayibɔ mele dada me o.
Eya ta tso ɖe dɔ la ŋu, eye Yehowa nenɔ kpli wò.”
17 Eye David de se na Israel ƒe amegãwo katã be woakpe ɖe ye vi Salomo ŋu hegblɔ be: 18 “Ðe Yehowa mia Mawu la meli kpli mi oa, eye ɖe mena gbɔdzɔe mi godoo oa? Elabena etsɔ anyigba la dzi nɔlawo de asi nam, eye wobɔbɔ ɖe Yehowa kple eƒe dukɔ la te.
19 Eya ta miɖoe kplikpaa tso dzi me be miadi Yehowa mia Mawu la kple miaƒe dzi kple miaƒe luʋɔ blibo, eye mitu Yehowa, Mawu vavã la, ƒe kɔkɔeƒe la, ne miatsɔ Yehowa ƒe nubablaɖaka la kple Mawu vavã la ƒe nu kɔkɔeawo ava xɔ si woatu na Yehowa ƒe ŋkɔ la me.”
23:1-32
23 Esi David tsi eye wòsusɔ vie wòaku la, etsɔ via Salomo ɖo fiae ɖe Israel nu.
2 Eƒo Israel ƒe amegãwo katã kple nunɔlawo kpakple Lewi viwo nu ƒu.
3 Eye woxlẽ Lewi vi siwo xɔ ƒe blaetɔ̃ kple edzivɔ; woxlẽ ŋutsuawo ɖekaɖeka wole akpe blaetɔ̃ vɔ enyi.
4 Ame siawo dometɔ akpe blaeve vɔ ene nɔ Yehowa ƒe aƒe la ŋu dɔwo nu, eye ame akpe ade nye dzikpɔlawo kple ʋɔnudrɔ̃lawo, 5 ame akpe ene nye agbonudzɔlawo, eye ame akpe ene tsɔ hadzinu siwo ŋu David gblɔ le be “mewɔ wo hena Mawu kafukafu” la kafua Yehowa.
6 Eyome David ma wo ɖe hatsotsowo me ɖe Lewi vi siwo nye Gerson, Kohat kple Merari ƒomeawo nu.
7 Gerson viwoe nye Ladan kple Simei.
8 Ladan viwoe nye Yehiel, ame si nye tatɔ, kple Zetam kpakple Yoel, wole ame etɔ̃.
9 Simei viwoe nye Selomot, Haziel kple Haran, wole ame etɔ̃.
Ame siawo nye Ladan ƒe aƒekɔwo ƒe tatɔwo.
10 Simei viwoe nye Yahat, Zina, Yeus kple Beria. Ame ene siawoe nye Simei viwo.
11 Yahat ye nye woƒe tatɔ, eye Ziza nye evelia. Ke esi Yeus kple Beria medzi viŋutsu geɖe o ta la, wobu wo aƒekɔ ɖeka kple dɔwɔha ɖekae.
12 Kohat viwoe nye Amram, Yizhar, Hebron kple Uziel, wole ame ene.
13 Amram viwoe nye Aron kple Mose. Ke woɖe Aron ɖe vovo be eya kple viaŋutsuwo nakɔ Kɔkɔeƒewo Ƒe Kɔkɔeƒe la ŋu ɖaa, woado dzudzɔ le Yehowa ŋkume, asubɔe ahayra ame le eŋkɔ me ɖaa. 14 Ke wobu Mose, Mawu vavã la ƒe ame ƒe viwo ɖe Lewi viwo ƒe to la dome.
15 Mose viwoe nye Gersom kple Eliezer.
16 Sebuel ye nye Gersom viwo ƒe tatɔ. 17 Rehabiya ye nye Eliezer ƒe dzidzimeviwo ƒe tatɔ; ŋutsuvi bubu aɖeke meganɔ Eliezer si o, ke Rehabiya ƒe viwo ya sɔ gbɔ taŋ.
18 Selomit ye nye Yizhar viwo ƒe tatɔ.
19 Hebron viwoe nye tatɔ Yeria, eveliae nye Amariya, etɔ̃liae nye Yahaziel, eye eneliae nye Yekameam.
20 Uziel viwoe nye tatɔ Mika kple Yisiya, si nye evelia.
21 Merari viwoe nye Mahli kple Musi.
Mahli viwoe nye Eleazar kple Kis.
22 Eleazar medzi ŋutsuvi aɖeke hafi ku o, negbe nyɔnuviwo ko. Eya ta Kis viŋutsu siwo nye woƒe ƒometɔwo ɖe wo.
23 Musi viwoe nye Mahli, Eder kple Yeremot, wole ame etɔ̃.
24 Ame siawoe nye Lewi viwo le woƒe aƒekɔwo nu, woawoe nye tatɔwo le wo fofowo ƒe aƒekɔawo nu, ame siwo ŋkɔ woŋlɔ hexlẽ, siwo wɔa Yehowa ƒe aƒe la me dɔwo, eye woxɔ ƒe blaeve kple edzivɔ.
26 Eya ta magahiã be Lewi viwo natsɔ avɔgbadɔ la alo eŋu dɔwɔnu aɖeke azɔ o.” 27 Elabena le David ƒe mɔfiame mamlɛawo nu la, woxlẽ Lewi vi siwo xɔ ƒe blaeve kple edzivɔ. 28 Woƒe dɔe nye be woakpe ɖe Aron viwo ŋu woawɔ Yehowa ƒe aƒe la ŋu dɔwo, woakpɔ xɔxɔnuawo, nuɖuxɔawo, nu kɔkɔeawo katã ŋuti kɔkɔ kpakple Mawu vavã la ƒe aƒe la ŋu subɔsubɔdɔ bubuawo dzi. 29 Wokpea asi ɖe abolo siwo woɖona ɖe wo nɔewo dzi la wɔwɔ ŋu, wowɔa nuɖuvɔsa la ƒe wɔ memee, amɔwɔ maʋamaʋã ƒe akpɔnɔ viviawo, nu siwo wotɔna le nutɔgba me, wɔ si wodzabana, eye wodzidzea nuwo ƒe agbɔsɔsɔme. 30 Ele na wo be woanɔ tsitrenu ŋdi sia ŋdi ada akpe na Yehowa ahakafui, eye woawɔe alea le fiẽ hã. 31 Wonaa kpekpeɖeŋu ɣesiaɣi ne wole numevɔ sia numevɔ sam na Yehowa le Sabatwo dzi, dzinu yeyewo dzi kple azãɖuɣiwo, le xexlẽmeawo kple wo ŋuti ɖoɖo la nu, wowɔa esia le Yehowa ŋkume ɖaa. 32 Wokpɔa woƒe dɔ siwo ku ɖe takpegbadɔa kple kɔkɔeƒea ŋu la gbɔ, eye wokpea asi ɖe wo nɔvi Aron viwo ŋu le Yehowa ƒe aƒe la me subɔsubɔdɔa wɔwɔ me.
24:1-31
24 Aron ƒe dzidzimeviwo ƒe hatsotsowoe nye esi: Aron viwoe nye Nadab, Abihu, Eleazar kple Itamar.
2 Ke Nadab kple Abihu tre kuku na wo fofo, eye viŋutsu aɖeke menɔ wo si o; ke Eleazar kple Itamar kpɔtɔ wɔ nunɔladɔ.
3 Eye David kple Zadok, ame si tso Eleazar viwo dome kpakple Ahimelek tso Itamar viwo dome ma wo ɖe hatsotso vovovowo me ɖe woƒe dɔwo nu. 4 Esi Eleazar viwo ƒe tatɔwo sɔ gbɔ wu Itamar viwo tɔ ta la, woma wo ɖe woƒe agbɔsɔsɔ nu: Eleazar viwo ƒe tatɔwo le wo fofowo ƒe aƒekɔwo nu le ame wuiade, eye Itamar viwo ƒe tatɔwo le wo fofowo ƒe aƒekɔwo nu le ame enyi.
5 Azɔ hã, wodzidze nu hema ƒuƒoƒo sia kple ekemɛa me tɔwo, elabena tatɔ siwo kpɔa kɔkɔeƒe la kple tatɔ siwo kpɔa Mawu vavã la ƒe dɔwo dzi la tso Eleazar viwo kple Itamar viwo siaa dome. 6 Eye Semaya, si nye Lewi viwo ƒe agbalẽŋlɔla Netanel ƒe vi, ŋlɔ woƒe ŋkɔwo ɖi le fia la, amegãwo, nunɔla Zadok, Ahimelek, Abiatar vi, kple nunɔlawo kpakple Lewi viwo ƒe tatɔ siwo le wo fofowo ƒe aƒekɔwo nu la ŋkume; ne wotia Eleazar ƒe aƒekɔ ɖeka la, ekema wotiaa Itamar hã tɔ ɖeka.
7 Nudzidze gbãtɔ dze Yehoyarib dzi; evelia dze Yedaya dzi, 8 etɔ̃lia dze Harim dzi, enelia dze Seorim dzi, 9 atɔ̃lia dze Malkiya dzi, adelia dze Miyamin dzi, 10 adrelia dze Hakoz dzi, enyilia dze Abiya dzi, 11 asiekelia dze Yesua dzi, ewolia dze Sekaniya dzi, 12 wuiɖekɛlia dze Eliyasib dzi, wuievelia dze Yakim dzi, 13 wuietɔ̃lia dze Hupa dzi, wuienelia dze Yesebeab dzi, 14 wuiatɔ̃lia dze Bilga dzi, wuiadelia dze Imer dzi, 15 wuiadrelia dze Hezir dzi, wuienyilia dze Hapizez dzi, 16 wuiasiekelia dze Petahiya dzi, blaevelia dze Yehezkel dzi, 17 blaeve vɔ ɖekɛlia dze Yakin dzi, blaeve vɔ evelia dze Gamul dzi, 18 blaeve vɔ etɔ̃lia dze Delaya dzi, blaeve vɔ enelia dze Maaziya dzi.
19 Esiawoe nye dɔdeasi si woɖo na wo le woƒe subɔsubɔdɔ me be woava Yehowa ƒe aƒe la me le ɖoɖo si wo tɔgbui Aron ɖo na wo la nu, abe ale si Yehowa, Israel ƒe Mawu la, de se nɛ ene.
20 Lewi vi siwo susɔe nye esi: ame si tso Amram viwo domee nye Subael; ame si tso Subael viwo domee nye Yehdeya; 21 ame si tso Rehabiya viwo domee nye Rehabiya vi Yisiya si nye tatɔ; 22 ame si tso Yizhar viwo domee nye Selomot; ame si tso Selomot viwo domee nye Yahat; 23 Hebron viwoe nye tatɔ Yeria, eveliae nye Amariya, etɔ̃liae nye Yahaziel, eneliae nye Yekameam; 24 Uziel vie nye Mika; ame si tso Mika viwo domee nye Samir.
25 Mika nɔvie nye Yisiya; ame si tso Yisiya viwo domee nye Zakariya.
26 Merari viwoe nye Mahli kple Musi; ame si tso Yaaziya viwo domee nye Beno.
27 Merari vi siwo tso Yaaziya mee nye Beno, Soham, Zakur kple Ibri; 28 ame si tso Mahli mee nye Eleazar, ame si si viŋutsu aɖeke menɔ o; 29 ame si tso Kis mee nye Kis vi Yeramel; 30 Musi viwoe nye Mahli, Eder kple Yerimot.
Ame siawoe nye Lewi viwo le wo fofowo ƒe aƒekɔwo nu.
31 Woawo hã wodzidze nu abe ale si wo nɔvi Aron viwo wɔ le Fia David, Zadok, Ahimelek, kple nunɔlawo kpakple Lewi viwo ƒe tatɔ siwo le wo fofowo ƒe aƒekɔwo nu ŋkume la ene. Wodzidze nu na aƒekɔ siwo lolo ƒe tatɔ kple aƒekɔ siwo melolo o la ƒe tatɔ siaa sɔsɔe.
25:1-31
25 Azɔ hã, David kple dɔdzikpɔlawo ɖe Asaf, Heman kple Yedutun ƒe viwo dometɔ aɖewo ɖe vovo be woatsɔ saŋkuwo, kasaŋkuwo kple gakogoewo agblɔ nya ɖi.
Ame siwo wotia na dɔ sia wɔwɔ la dometɔ 2 siwo woɖe tso Asaf viwo domee nye: Zakur, Yosef, Netaniya kple Asarela; Asaf vi siwo le Asaf ƒe kpɔkplɔ te, ame si ŋutɔ hã gblɔa nya ɖi le fia ƒe kpɔkplɔ te. 3 Ame siwo tso Yedutun me, siwo nye Yedutun viwoe nye: Gedaliya, Zeri, Yesaya, Simei, Hasabiya kple Matitiya, wole ame ade, eye wole wo fofo Yedutun, ame si tsɔa saŋku gblɔa nya ɖi be woada akpe na Yehowa ahakafui la, ƒe kpɔkplɔ te. 4 Ame siwo tso Heman me, siwo nye Heman viwoe nye: Bukia, Mataniya, Uziel, Sebuel, Yerimot, Hananiya, Hanani, Eliyata, Gidalti, Romamti-Ezer, Yosbekasa, Maloti, Hotir, Mahaziot.
5 Ame siawo katã nye Heman, ame si nye fia ƒe ŋutegakpɔla si gblɔa Mawu vavã la ƒe nyawo ɖi hena eƒe kafukafu; ale Mawu vavã la na ŋutsuvi wuiene kple nyɔnuvi etɔ̃ Heman.
6 Ame siawo katã tsɔa gakogoewo, kasaŋkuwo kple saŋkuwo dzia hae le Yehowa ƒe aƒe la me le wo fofo ƒe kpɔkplɔ te, hena Mawu vavã la ƒe aƒe la ƒe subɔsubɔdɔ la wɔwɔ. Asaf, Yedutun kple Heman le fia ƒe kpɔkplɔ te.
7 Woawo kple wo nɔvi siwo wona hehee be woadzi ha na Yehowa, eye wo katã wonye hadzila bibiwo la ƒe xexlẽme le ame alafa eve blaenyi vɔ enyi.
8 Eye wodzidze nu ɖe dɔ siwo woawɔ la dzi na ame tsɛ kple ame ŋkuta, ame bibi kple nusrɔ̃vi siaa sɔsɔe.
9 Nudzidze gbãtɔ si nye Asaf tɔ dze Yosef dzi; evelia dze Gedaliya dzi (eya kple nɔviawo kple viawo le ame wuieve); 10 etɔ̃lia dze Zakur kple viawo kpakple nɔviawo dzi, wole ame wuieve; 11 enelia dze Yizri kple viawo kpakple nɔviawo dzi, wole ame wuieve; 12 atɔ̃lia dze Netaniya kple viawo kpakple nɔviawo dzi, wole ame wuieve; 13 adelia dze Bukia kple viawo kpakple nɔviawo dzi, wole ame wuieve; 14 adrelia dze Yesarela kple viawo kpakple nɔviawo dzi, wole ame wuieve; 15 enyilia dze Yesaya kple viawo kpakple nɔviawo dzi, wole ame wuieve; 16 asiekelia dze Mataniya kple viawo kpakple nɔviawo dzi, wole ame wuieve; 17 ewolia dze Simei kple viawo kpakple nɔviawo dzi, wole ame wuieve; 18 wuiɖekɛlia dze Azarel kple viawo kpakple nɔviawo dzi, wole ame wuieve; 19 wuievelia dze Hasabiya kple viawo kpakple nɔviawo dzi, wole ame wuieve; 20 wuietɔ̃lia dze Subael kple viawo kpakple nɔviawo dzi, wole ame wuieve; 21 wuienelia dze Matitiya kple viawo kpakple nɔviawo dzi, wole ame wuieve; 22 wuiatɔ̃lia dze Yeremot kple viawo kpakple nɔviawo dzi, wole ame wuieve; 23 wuiadelia dze Hananiya kple viawo kpakple nɔviawo dzi, wole ame wuieve; 24 wuiadrelia dze Yosbekasa kple viawo kpakple nɔviawo dzi, wole ame wuieve; 25 wuienyilia dze Hanani kple viawo kpakple nɔviawo dzi, wole ame wuieve; 26 wuiasiekelia dze Maloti kple viawo kpakple nɔviawo dzi, wole ame wuieve; 27 blaevelia dze Eliyata kple viawo kpakple nɔviawo dzi, wole ame wuieve; 28 blaeve vɔ ɖekɛlia dze Hotir kple viawo kpakple nɔviawo dzi, wole ame wuieve; 29 blaeve vɔ evelia dze Gidalti kple viawo kpakple nɔviawo dzi, wole ame wuieve; 30 blaeve vɔ etɔ̃lia dze Mahaziot kple viawo kpakple nɔviawo dzi, wole ame wuieve; 31 blaeve vɔ enelia dze Romamti-Ezer kple viawo kpakple nɔviawo dzi, wole ame wuieve.
26 Agbonudzɔlawo ƒe hatsotsowoe nye esi: Ame siwo tso Kora viwo domee nye: Meselemiya, ame si nye Kore si tso Asaf viwo dome ƒe vi. 2 Meselemiya viwoe nye Zakariya, si nye eƒe ŋgɔgbevi, eveliae nye Yediael, etɔ̃liae nye Zebadiya, eneliae nye Yatniel, 3 atɔ̃liae nye Elam, adeliae nye Yehohanan, adreliae nye Eliyeho-Enai.
4 Obed-Edom viwoe nye Semaya, eƒe ŋgɔgbevi, eveliae nye Yehozabad, etɔ̃liae nye Yoak, eneliae nye Sakar, atɔ̃liae nye Netanel, 5 adeliae nye Amiel, adreliae nye Isakar, enyiliae nye Peuletai; elabena Mawu yrae.
6 Wodzi ŋutsuviwo na via Semaya, ame siwo nye tatɔwo le wo fofowo ƒe aƒekɔwo nu, elabena ŋutsu kalẽtɔ veviedolawoe wonye. 7 Semaya viwoe nye: Otni, Refael, Obed kple Elzabad; eye nɔvia siwo nye Elihu kple Semakiya hã nye ŋutsu veviedolawo.
8 Ame siawo katã nye Obed-Edom viwo; woawo kple wo viwo kpakple wo nɔviwo nye ŋutsu veviedolawo eye wodze na dɔ la wɔwɔ; wonye Obed-Edom ƒe amewo eye wole ame blaade vɔ eve.
9 Meselemiya viwo kple nɔviawo nye ŋutsu veviedolawo, wole ame wuienyi.
10 Hosa, ame si tso Merari viwo dome la hã viwoe nye Simri si nye tatɔ, togbɔ be menye eyae nye ŋgɔgbevi la o hã la, fofoa tsɔe ɖo tatɔe, 11 eveliae nye Hilkiya, etɔ̃liae nye Tebaliya, eneliae nye Zakariya. Hosa viwo kple nɔviawo katã le ame wuietɔ̃.
12 Agbonudzɔlawo ƒe hatsotso siawo ƒe tatɔawo ƒe dɔe nye be woasubɔ le Yehowa ƒe aƒe la me abe wo nɔviwo ke ene. 13 Ale wodzidze nu le wo fofowo ƒe aƒekɔwo nu, woɖale sue alo wololo o, hena agbo sia agbo si ŋu woadzɔ la.
14 Eye nudzidze la dze Selemiya dzi ɖe ɣedzeƒe gome. Wodzidze nu na via Zakariya, ame si nye aɖaŋuɖola nyanu aɖe, eye eƒe nudzidze la dze dziehe gome.
15 Obed-Edom tɔ le anyiehe gome, eye viawo tɔe nye nudzraɖoƒeawo.
16 Supim kple Hosa tɔ le ɣetoɖoƒe gome le afi si gogo Saleket-gbo la nu le mɔ gã si to toa tame la to, eye dzɔlawo ƒe ha ɖeka le dzɔlawo ƒe ha bubu xa; 17 Lewi vi ade le ɣedzeƒe gome; ame ene le dziehe gome gbe sia gbe, ame ene le anyiehe gome gbe sia gbe; eye ame eveve le nudzraɖoƒeawo nu; 18 le agbonukpata si le ɣetoɖoƒe gome gbɔ la, ame ene le mɔ gã la to, eye ame eve le agbonukpata la nu.
19 Ame siawoe nye agbonudzɔlawo ƒe hatsotsowo tso Kora viwo kple Merari viwo dome.
20 Le Lewi viwo dome la, Ahiya le Mawu vavã la ƒe aƒe la ƒe kesinɔnudzraɖoƒewo kple kesinɔnu siwo ŋu wokɔ la dzraɖoƒewo nu. 21 Ladan, ame si tso Gerson viwo dome ƒe viwo, siwo nye Gerson vi Ladan ƒe tatɔwo le wo fofowo ƒe aƒekɔwo nu, ame siwo nye Yehieli 22 kple Yehieli viwo, Zetam kple nɔvia Yoel; woawoe le Yehowa ƒe aƒe la me kesinɔnudzraɖoƒewo nu.
23 Le Amram viwo, Yizhar viwo, Hebron viwo, Uziel viwo dome la, 24 Sebuel, ame si nye Mose vi Gersom ƒe vie nye nudzraɖoƒeawo dzi kpɔlawo dometɔ ɖeka. 25 Le nɔviawo dome la, ame siwo tso Eliezer viwo domee nye via Rehabiya, eya hã ƒe vie nye Yesaya, eya hã ƒe vie nye Yoram, eya hã ƒe vie nye Zikri, eya hã ƒe vie nye Selomot.
26 Selomot sia kple nɔviawoe le nu siwo ŋu wokɔ, siwo le kesinɔnudzraɖoƒe, siwo katã ŋu Fia David kple tatɔ siwo le wo fofowo ƒe aƒekɔwo nu, ame akpe kple ame alafa ƒe tatɔwo kpakple aʋakɔ la ƒe amegãwo kɔ la nu. 27 Wokɔ nu siwo wokpɔ tso aʋa me kple aboyonuawo dometɔ aɖewo ŋu be woatsɔ anɔ Yehowa ƒe xɔ la dzram ɖo, 28 hekpe ɖe nu siwo katã ŋu nukpɔla Samuel, Saul, Kis vi, Abner, Ner vi kple Yoab, Zeruya vi kɔ la ŋuti. Nu sia nu si ŋu ame aɖe kɔ la le Selomit kple nɔviawo ƒe dzikpɔkpɔ te.
29 Kenaniya kple viawo, ame siwo tso Yizhar viwo dome la, kpɔa dudɔwo gbɔ henye dzikpɔlawo kple ʋɔnudrɔ̃lawo ɖe Israel dzi.
30 Le Hebron viwo dome la, Hasabiya kple nɔviawo, ame akpe ɖeka alafa adre siwo nye ŋutsu veviedolawo la, nye Israel ƒe dzikpɔlawo le Yordan ƒe nuto si le ɣetoɖoƒe gome la me, hena Yehowa ƒe dɔ la katã kple fia la subɔsubɔ.
31 Le Hebron viwo dome la, Yeriya ye nye Hebron viwo ƒe tatɔ le wo fofowo ƒe aƒekɔwo nu le woƒe dzidzimewo nu. Le David ƒe fiaɖuɖu ƒe ƒe blaenelia me la, wolé ŋku ɖe wo ŋu, eye wokpɔ ŋutsu kalẽtɔwo le wo dome le Yazer le Gilead. 32 Nɔvia siwo nye ŋutsu veviedolawo, le ame akpe eve alafa adre, eye wonye tatɔwo le wo fofowo ƒe aƒekɔwo nu. Eya ta Fia David tsɔ wo ɖo Ruben viwo, Gad viwo kple Manase viwo ƒe to afã la nu, le Mawu vavã la ƒe nyawo kple fia la ƒe nyawo katã me.
27:1-34
27 Esiawoe nye Israel-viwo le woƒe xexlẽme nu, tatɔ siwo le wo fofowo ƒe aƒekɔwo nu kple ame akpe kple ame alafa ƒe tatɔwo hekpe ɖe woƒe dɔdzikpɔla siwo subɔa fia la le hatsotsoawo ƒe nya sia nya gbɔ kpɔkpɔ me, le ame siwo vana kple ame siwo dzona ɣleti sia ɣleti le ƒea ƒe ɣletiawo katã me ŋu; ame akpe blaeve vɔ ene ye le hatsotso ɖe sia ɖe me.
2 Yasobeam, Zabdiel vi, le hatsotso gbãtɔ nu le ɣleti gbãtɔ me; eye ame akpe blaeve vɔ ene le eƒe hatsotso la me. 3 Etso Perez viwo dome, eyae le tatɔawo katã nu le ɣleti gbãtɔ me.
4 Dodai, Ahohitɔ la le ɣleti evelia ƒe hatsotso la nu, eye Miklot nye kplɔla; ame akpe blaeve vɔ ene le eƒe hatsotso la me.
5 Dɔwɔha etɔ̃lia si vana le ɣleti etɔ̃lia me ƒe tatɔe nye Benaya, nunɔlawo ƒe tatɔ Yehoyada ƒe vi; ame akpe blaeve vɔ ene le eƒe hatsotso la me. 6 Benaya sia nye kalẽtɔ le ame blaetɔ̃awo dome, eye wòle ame blaetɔ̃awo nu; eye via Amizabad le eƒe hatsotso la nu.
7 Tatɔ enelia, le ɣleti enelia mee nye Asahel, Yoab nɔvi, eye via Zebadiya kplɔe ɖo; ame akpe blaeve vɔ ene le eƒe hatsotso la me.
8 Tatɔ atɔ̃lia, le ɣleti atɔ̃lia mee nye Samhut, Yizra vi; ame akpe blaeve vɔ ene le eƒe hatsotso la me.
9 Tatɔ adelia, le ɣleti adelia mee nye Ira, Tekoatɔ Ikes ƒe vi; ame akpe blaeve vɔ ene le eƒe hatsotso la me.
10 Tatɔ adrelia, le ɣleti adrelia mee nye Pelonitɔ Helez tso Efrayim viwo dome; ame akpe blaeve vɔ ene le eƒe hatsotso la me.
11 Tatɔ enyilia, le ɣleti enyilia mee nye Husatɔ Sibekai tso Zera viwo dome; ame akpe blaeve vɔ ene le eƒe hatsotso la me.
12 Tatɔ asiekelia, le ɣleti asiekelia mee nye Abi-Ezer, Anatottɔ tso Benyamin viwo dome; ame akpe blaeve vɔ ene le eƒe hatsotso la me.
13 Tatɔ ewolia, le ɣleti ewolia mee nye Maharai, Netofatɔ tso Zera viwo dome; ame akpe blaeve vɔ ene le eƒe hatsotso la me.
14 Tatɔ wuiɖekɛlia, le ɣleti wuiɖekɛlia mee nye Benaya, Piratontɔ tso Efrayim viwo dome; ame akpe blaeve vɔ ene le eƒe hatsotso la me.
15 Tatɔ wuievelia, le ɣleti wuievelia mee nye Heldai, Netofatɔ tso Otniel viwo dome; ame akpe blaeve vɔ ene le eƒe hatsotso la me.
16 Ame siwo le Israel-toawo nue nye esi: le Ruben viwo dome la, Eliezer, Zikri vi, nye kplɔla; ame si tso Simeon viwo domee nye Sefatiya, Maaka vi; 17 ame si tso Lewi viwo domee nye Hasabiya, Kemuel vi; ame si tso Aron viwo domee nye Zadok; 18 ame si tso Yuda viwo domee nye Elihu, si nye David nɔviwo dometɔ ɖeka; ame si tso Isakar viwo domee nye Omri, Mikael vi; 19 ame si tso Zebulon viwo domee nye Yismaya, Obadiya vi; ame si tso Naftali viwo domee nye Yerimot, Azriel vi; 20 ame si tso Efrayim viwo domee nye Hosea, Azaziya vi; ame si tso Manase-to afã la mee nye Yoel, Pedaya vi; 21 ame si tso Manase-to afã si le Gilead mee nye Ido, Zakariya vi; ame si tso Benyamin viwo domee nye Yaasiel, Abner vi; 22 ame si tso Dan viwo domee nye Azarel, Yeroham vi.
Ame siawoe nye Israel-toawo ƒe amegãwo.
23 Ke David mexlẽ ame siwo xɔ ƒe blaeve kple esiwo mexɔ nenema haɖe o la o, elabena Yehowa do ŋugbe be yeana Israel nasɔ gbɔ abe dziƒoɣletiviwo ene.
24 Yoab, Zeruya vi, dze wo xexlẽ gɔme, ke mewu enu o; eye Mawu ƒe dɔmedzoe va Israel dzi le esia ta, ale womede xexlẽme la Fia David ƒe ŋutinyagbalẽ me o.
25 Azmavet, Adiel vi, le fia ƒe kesinɔnudzraɖoƒewo nu.
Eye Yonatan, Uziya vi, le nudzraɖoƒe siwo le agblewo, duwo, kɔƒewo kple mɔ́ sesẽwo me la nu.
26 Ezri, Kelub vi, le agbledela siwo ŋlɔa agble la nu.
27 Ramatɔ Simei le waingblewo nu; Sifmottɔ Zabdi le wain siwo wotsɔna tso waingblewo me va dzrana ɖo la nu.
28 Gedertɔ Baal-Hanan le amitibɔ kple gboti siwo le Sefela nu; eye Yoas le ami siwo wodzrana ɖo la nu.
29 Sitrai, Sarontɔ le nyiha siwo ɖua gbe le Saron la nu, eye Safat, Adlai vi, le nyiha siwo le bali la me nu.
30 Obil, Ismael vi, le kposɔwo nu; eye Yehdeya, Meronottɔ le tedziwo nu.
31 Yaziz, Hagritɔ le alẽhawo nu.
Ame siawo katã nye tatɔwo le Fia David ƒe nuwo nu.
32 Ke David tɔɖiyɔvi Yonatan nye aɖaŋuɖola, enye ŋutsu si si gɔmesese le, eye wònye agbalẽŋlɔla hã, eye Yehiel, Hakmoni vi, kpɔa fia ƒe viwo dzi.
33 Ahitofel nye fia ƒe aɖaŋuɖola, eye Husai, Arkitɔ nye fia xɔlɔ̃.
34 Ame siwo kplɔ Ahitofel ɖoe nye Yehoyada, Benaya vi kple Abiatar; eye Yoab nye fia la ƒe aʋafia.
28:1-21
28 David ƒo Israel ƒe amegãwo katã nu ƒu ɖe Yerusalem: toawo ƒe amegãwo, ame siwo subɔa fia la ƒe hatsotsowo ƒe amegãwo, ame akpe ƒe tatɔwo kple ame alafa ƒe tatɔwo, kple tatɔ siwo kpɔa fia kple viawo ƒe nunɔamesiwo kple woƒe lãhawo katã dzi hekpe ɖe fiaŋumewo kple kalẽtɔwo kple ŋutsu veviedolawo katã ŋuti.
2 Eye Fia David tso ɖe tsitrenu gblɔ be:
“Nɔvinyewo kple nye dukɔ, miɖo tom.
Medi vevie tso dzi me be matu xɔ si anye gbɔɖemeƒe na Yehowa ƒe nubablaɖaka la wòanye mía Mawu la ƒe afɔɖodzinu, eye medzra ɖo ɖe etutu ŋu hã. 3 Ke Mawu vavã la gblɔ nam be: ‘Màtu xɔ na nye ŋkɔ o, elabena aʋame nènye, eye nèkɔ ʋu ɖi.’ 4 Yehowa, Israel ƒe Mawu la, tiam tso fofonye ƒe aƒe blibo la me be mazu fia ɖe Israel nu tegbee, elabena Yudae wòtia be wòanye kplɔla, eye wòtia fofonye ƒe aƒe le Yuda ƒe me, eye nye nue dze eŋu le fofonye ƒe viwo dome be wòtsɔm ɖo fiae ɖe Israel blibo la nu. 5 Eye le vinyewo katã
elabena Yehowa na vi geɖem dome la, etia vinye Salomo be wòanɔ Yehowa ƒe fianyenye ɖe Israel dzi ƒe fiazikpui la dzi. 6 “Egblɔ nam be: ‘Viwò Salomo ye atu nye xɔ kple nye xɔxɔnuwo, elabena metiae be wòanye vinye, eye mazu fofoa.
7 Mali ke eƒe fiaɖuɖu tegbee nenye be eɖoe kplikpaa wɔ nye sededewo kple nye ʋɔnudrɔ̃ɖoɖowo dzi, abe ale si wòle ewɔm fifia ene.’ 8 Eya ta mele egblɔm na mi le Israel blibo, si nye Yehowa ƒe ha la ŋkume, kple mía Mawu la ƒe to me be: Midi Yehowa mia Mawu la ƒe sededewo katã yome mɔ ne miawɔ wo dzi pɛpɛpɛ, be miaxɔ anyigba nyui la wòazu mia tɔ, ne miagblẽe ɖi na mia megbeviwo woatsɔ anyi dome tegbee. 9 “Eye wò, vinye Salomo, dze si fofowò ƒe Mawu la, eye nàsubɔe kple dzi blibo kpakple luʋɔ kpɔdzidzɔ, elabena Yehowa dzroa dziwo katã me kpɔna, eye wòdzea si tamesusuwo kple dzimedidiwo katã.
Ne èdii la, ekema ana nàke ɖe eŋu, ke ne ègblẽe ɖi la, agbe wò tegbee. 10 Eya ta kpɔ ɖa, Yehowa tia wò be nàtu xɔ si anye kɔkɔeƒe.
Lé dzi ɖe ƒo, eye nàwɔ dɔ la ade goe.” 11 Eye David tsɔ xɔ la ƒe akpata la, eŋu xɔwo, eme nudzraɖoƒexɔwo, eŋu xɔtaxɔwo, xɔ ememetɔwo kple avuléle ƒe nutunu la ƒe xɔ ƒe nɔnɔmetata de asi na via Salomo. 12 Etsɔ nu siwo katã wòxɔ to gbɔgbɔ la dzi la ƒe nɔnɔmetata de asi nɛ: Yehowa ƒe aƒe la ƒe xɔxɔnuwo, nuɖuxɔawo katã godoo va kpe, kesinɔnudzraɖoƒe siwo le Mawu vavã la ƒe aƒe la me kple nu siwo ŋu wokɔ la dzraɖoƒewo; 13 nunɔlawo kple Lewi viwo ƒe hatsotsoawo, Yehowa ƒe aƒe ŋuti subɔsubɔdɔ blibo la katã kple Yehowa ƒe aƒe la ƒe subɔsubɔdɔ la ŋu nuwo katã; 14 sika kpekpeme si nu woada, sika si woazã ɖe sikadɔwɔnu vovovo siwo ŋu dɔ woawɔ le subɔsubɔdɔa me ŋu, klosalo kpekpeme si nu woazã ɖe klosalodɔwɔnu vovovo siwo katã ŋu dɔ woawɔ le subɔsubɔdɔa me ŋu; 15 ɖe sikakaɖitiawo kple wo ŋu sikakaɖigbɛawo ƒe kpekpeme si nu woazã ŋu, ɖe sikakaɖiti vovovoawo kple wo ŋu akaɖigbɛawo ƒe kpekpeme nu, kple klosalokaɖitiawo ɖe akaɖiti ɖe sia ɖe kple eŋu akaɖigbɛawo ƒe kpekpeme nu, le ale si woawɔ akaɖiti vovovoawo ŋu dɔe nu; 16 kple sika kpekpeme si nu woazã ɖe kplɔ̃ siwo dzi woaɖo abolowo ɖe wo nɔewo dzi ɖo la ŋu, ɖe kplɔ̃ ɖe sia ɖe ŋu, kple klosalo ɖe klosalokplɔ̃awo ŋu, 17 sika nyuitɔ si nu woatsɔ awɔ gafloawo, agba goboeawo kple zeawo, sikagba goboe suewo ɖe agba goboe sue ɖe sia ɖe ƒe kpekpeme nu, kple klosalogba goboe suewo ɖe agba goboe sue ɖe sia ɖe ƒe kpekpeme nu. 18 Azɔ hã etsɔ sika si ŋu wodza ƒe kpekpeme si nu woazã ɖe dzudzɔdomlekpui la kple nu si le tsitre ɖi na tasiaɖam la, si nye sikakerubi siwo akeke aʋala me wòatsyɔ Yehowa ƒe nubablaɖakaa dzi ŋu la nɛ.
19 David gblɔ be: “Yehowa ƒe asi si nɔ kplim, eye wòna gɔmesese detom be maŋlɔ ale si xɔ la ƒe akpa vovovoawo anɔ la ŋuti mɔfiamewo katã ɖi tsitotsito.” 20 Eye David gagblɔ na via Salomo be: “Lé dzi ɖe ƒo, sẽ ŋu, eye nàwɔ dɔ la. Mègavɔ̃ o, eye ŋɔ megadzi wò o, elabena Yehowa Mawu, nye Mawu, li kpli wò.
Maɖe asi le ŋuwò loo alo agblẽ wò ɖi o, ke boŋ anɔ kpli wò va se ɖe esime Yehowa ƒe aƒe ŋuti dɔ blibo la katã wu enu. 21 Eye kpɔ ɖa, nunɔlawo kple Lewi viwo ƒe hatsotsowoe nye esi hena Mawu vavã la ƒe aƒe la ŋuti subɔsubɔdɔ blibo la katã wɔwɔ.
29:1-30
29 Eyome Fia David gblɔ na ha blibo la be: “Vinye Salomo, ame si Mawu tia la, nye ɖekakpui dzaa ko, eye nuteƒekpɔkpɔ boo mesu esi o, evɔ dɔ la lolo, elabena menye amegbetɔe wole gbedoxɔ sia tu ge na o, ke boŋ Yehowa Mawue.
2 Mewɔ nu sia nu si mate ŋui tsɔ dzra ɖo ɖe nye Mawu ƒe aƒe la ŋu: sika ɖe sikadɔwo ŋu, klosalo ɖe klosalodɔwo ŋu, akɔbli ɖe akɔblidɔwo ŋu, gayibɔ ɖe gayibɔdɔwo ŋu, ati ɖe atidɔwo ŋu, oniks-kpewo, kpe siwo woaɖo, kpe ŋɔŋɔewo, kpe xɔasiwo katã ƒomevi, kple alabastrokpewo kpaŋkpaŋ.
3 Gawu la, esi mekpɔ dzidzɔ ɖe nye Mawu ƒe xɔ la ŋu ta la, nye ŋutɔ hã metsɔ nye kesinɔnu siwo nye sika kple klosalo na ɖe nye Mawu ƒe xɔ la ŋu hekpe ɖe nu siwo katã medzra ɖo ɖe xɔ kɔkɔea ŋuti la ŋu, 4 Ofir sika talento akpe etɔ̃ kple klosalo si ŋu wodza talento akpe adre, ne woatsɔ afa ɖe xɔawo ƒe gliawo ŋu, 5 sika ɖe sikadɔwo ŋu, klosalo ɖe klosalodɔwo kple dɔ siwo katã aɖaŋudɔwɔlawo ƒe asi awɔ la ŋu.
Azɔ ame kae lɔ̃ faa le eɖokui si egbea be yeana nu Yehowa?”
6 Eye tatɔ siwo le wo fofowo ƒe aƒekɔwo nu kple Israel-toawo ƒe tatɔwo kpakple ame akpe kple ame alafa ƒe tatɔwo kple fia ƒe dɔ dzi kpɔlawo lɔ̃ faa. 7 Ale wona sika si ƒe home ade talento akpe atɔ̃ kple dariko akpe ewo, klosalo si ƒe home ade talento akpe ewo, akɔbli si ƒe home ade talento akpe wuienyi kple gayibɔ si ƒe home ade talento akpe alafa ɖeka, ɖe Mawu vavã la ƒe aƒe la ŋuti dɔa ŋu. 8 Eye ame siwo katã si kpe xɔasiwo le la tsɔ wo na be woatsɔ wo ade Yehowa ƒe aƒe la me kesinɔnudzraɖoƒe le Yehiel, Gerson vi, ƒe dzikpɔkpɔ te.
9 Eye dukɔ la kpɔ dzidzɔ le esi wolɔ̃ faa na nu ta, elabena wona nu Yehowa tso dzi blibo me, eye Fia David ŋutɔ hã kpɔ dzidzɔ eteƒe mekɔ o.
10 Ale David kafu Yehowa le ha blibo la ŋkume gblɔ bena: “Oo Yehowa, mía fofo Israel ƒe Mawu, woakafu wò tso mavɔ me yi mavɔ me.
11 Oo Yehowa, tɔwòe nye gãnyenye, ŋusẽ, atsyɔ̃, nyonyo kple bubu; elabena nu sia nu si le dziƒowo kple anyigba dzi la, tɔwòe. Oo Yehowa, tɔwòe nye fiaɖuƒe, wòe ɖo kpo ɖe nuwo katã dzi. 12 Kesinɔnu kple ŋutikɔkɔe tso gbɔwò, eye nèɖu nuwo katã dzi, asiwò me ŋusẽ kple ŋutete le, eye gbɔwò wòtsona be ame nazu gã, eye wòe naa ŋusẽ amewo katã.
13 Eya ta Oo mía Mawu, míele akpe dam na wò, eye míele wò ŋkɔ dzeani la kafum.
14 “Gake ame kae menye, eye ame kae nye dukɔ la nye, be míete ŋu na nu faa alea? Elabena gbɔwòe nuwo katã tso, eye wò ŋutɔ asiwò me míexɔ wo le hetsɔ na wò.
15 Elabena amedzrowoe míenye le ŋkuwòme, eye ɖe míeva tsi afi sia abe mía tɔgbuiwo katã ene. Míaƒe ŋkekewo le abe vɔvɔli ene le anyigba dzi, eye mɔkpɔkpɔ aɖeke mele wo ŋu o.
16 Oo Yehowa mía Mawu, nu gbogbo siawo, siwo míedzra ɖo be míatsɔ atu xɔ na wò ŋkɔ kɔkɔea la, asiwò mee wotso, eye tɔwòe wo katã wonye.
17 Oo nye Mawu, menyae nyuie be wòe dzroa dziwo me kpɔna, eye be nuteƒewɔwɔ nyoa ŋuwò. Nye la, mena nu siawo katã faa kple dzimekɔkɔ, eye azɔ edzɔ dzi nam ŋutɔ be mekpɔ wò dukɔ si le afi sia wòlɔ̃ na nu wò faa.
18 Oo Yehowa, mía tɔgbui Abraham, Isak kple Israel ƒe Mawu, na esia nanye wò dukɔ ƒe dzimesusuwo kple tameɖoɖo ɖaa eye nàtrɔ woƒe dziwo ɖe ɖokuiwò ŋu. 19 Eye na dzi blibo vinye Salomo, ne wòalé wò sededewo, wò ŋkuɖodzinyawo kple wò ɖoɖowo me ɖe asi, eye wòawɔ nu siawo katã ahatu gbedoxɔ si ŋu medzra nuwo ɖo ɖo la.” 20 Eye David gblɔ na ha blibo la be: “Azɔ mikafu Yehowa mia Mawu la.”
Eye ha blibo la katã kafu Yehowa wo tɔgbuiwo ƒe Mawu la, eye wobɔbɔ de ta agu ɖe Yehowa kple fia la ŋkume. 21 Le ŋufɔke la, wosa vɔ na Yehowa, eye wosa numevɔwo na Yehowa: nyitsui akpe ɖeka, agbo akpe ɖeka, alẽtsui akpe ɖeka kple wo ŋuti nunovɔsawo; wosa vɔ gbogbo aɖe ɖe Israel blibo la katã ta. 22 Eye woɖu nu no nu le Yehowa ŋkume gbe ma gbe kple dzidzɔ gã aɖe, eye wogaɖo David vi Salomo fiae zi evelia, wosi ami nɛ na Yehowa wòzu kplɔla, eye wosi ami na Zadok hã wòzu nunɔla.
23 Eye Salomo bɔbɔ nɔ Yehowa ƒe fiazikpui dzi hezu fia ɖe fofoa David teƒe, nu dze edzi nɛ, eye Israel-viwo katã ɖo toe.
24 Amegãwo katã kple aʋakalẽtɔwo kpakple Fia David viwo katã bɔbɔ wo ɖokuiwo ɖe Fia Salomo te.
25 Yehowa do gã Salomo ale gbegbe le Israel blibo la katã ŋkume, eye wòna fianyenye ƒe bubu nɔ eŋu wu fia siwo ɖu Israel dzi do ŋgɔ nɛ la katã.
26 Ale David, Isai vi, ɖu fia ɖe Israel blibo la katã dzi, 27 eɖu fia ɖe Israel dzi ƒe blaene.
Eɖu fia le Hebron ƒe adre, eye wòɖu fia le Yerusalem ƒe blaetɔ̃ vɔ etɔ̃.
28 Enɔ agbe tsi nyuie, eye agbenɔnɔ, kesinɔnu kple bubu ɖi kɔ nɛ hafi wòku; eye via Salomo zu fia ɖe eteƒe.
29 Fia David ŋutinyawo, tso gɔmedzedze va se ɖe nuwuwu la, woŋlɔ wo ɖe nukpɔla Samuel ƒe ŋutinyawo, nyagblɔɖila Natan ƒe ŋutinyawo kple ŋutegakpɔla Gad ƒe ŋutinyawo me, 30 hekpe ɖe eƒe dziɖuɖu blibo la, eƒe kalẽwɔwɔ kple nu siwo dzɔ ɖe eya ŋutɔ dzi kple nu siwo dzɔ ɖe Israel kpakple fiaɖuƒe siwo katã le anyigba mawo dzi la ŋuti.
2 Kronika
1:1-17
1 Salomo, David vi la, ƒe fiaɖuƒe la li ke sesĩe, eye Yehowa eƒe Mawu la nɔ kplii hedo gãe ŋutɔ.
2 Salomo dɔ woɖayɔ Israel blibo la vɛ, ame akpe kple ame alafa ƒe tatɔwo, ʋɔnudrɔ̃lawo kple Israel blibo la katã ƒe tatɔwo, tatɔ siwo le wo fofowo ƒe aƒekɔwo nu. 3 Eye Salomo kple ha blibo la yi togbɛ si le Gibeon la dzi; elabena afi mae Mawu vavã la ƒe takpegbadɔ, si Yehowa subɔla Mose wɔ le gbea dzi la le.
4 Ke David kɔ Mawu vavã la ƒe Aɖaka la tso Kiriat-Yearim va teƒe si wòdzra ɖo ɖi nɛ; elabena etu agbadɔ nɛ ɖe Yerusalem. 5 Eye wokɔ akɔblivɔsamlekpui si Bezalel, Uri vi, ame si nye Hur vi, wɔ la va da ɖe Yehowa ƒe avɔgbadɔ la ŋgɔ; eye Salomo kple ha la doa gbe ɖa le egbɔ.
6 Eye Salomo tsɔ lã akpe ɖeka sa numevɔ le afi ma le takpegbadɔ la ƒe akɔblivɔsamlekpui la dzi le Yehowa ŋkume.
7 Mawu ɖe eɖokui fia Salomo le zã ma me gblɔ nɛ be: “Bia nu si mana wò.” 8 Salomo ɖo eŋu na Mawu be: “Ève fofonye David nu ŋutɔ, eye nètsɔm ɖo fia ɖe eteƒe.
9 Eya ta Oo Yehowa Mawu, na ŋugbe si nèdo na fofonye David la nava eme, elabena ètsɔm ɖo fia ɖe dukɔ sia si me tɔwo sɔ gbɔ abe kekuiwo ene la nu.
10 Azɔ la, na nunya kple sidzedzem, ne matsɔ akplɔ dukɔ siae, elabena ame kae ate ŋu adrɔ̃ ʋɔnu wò dukɔ gã sia?”
11 Eye Mawu gblɔ na Salomo be: “Esi wònye esiae nye wò dzimedidi, eye mèbia ho, kesinɔnuwo kple bubu alo wò futɔwo ƒe ku o, eye mèbia agbe didi hã o, ke boŋ nèbia nunya kple sidzedze be nàdrɔ̃ ʋɔnu nye dukɔ si dzi metsɔ wò ɖo fiae ɖo ta la, 12 woana nunya kple sidzedze wò; azɔ hã mana ho kple kesinɔnuwo kpakple bubu, si tɔgbi menɔ fia siwo do ŋgɔ na wò la dometɔ aɖeke si o, eye etɔgbi manɔ ame siwo ava ɖe yowòme la dometɔ aɖeke hã si o la wò.”
13 Eye Salomo gbɔ tso togbɛ si le Gibeon la dzi, tso takpegbadɔ la ŋgɔ va Yerusalem; eye wòɖu fia ɖe Israel dzi.
14 Eye Salomo ƒo tasiaɖamwo kple sɔwo nu ƒu; eƒe tasiaɖamwo le akpe ɖeka alafa ene kple sɔ akpe wuieve, eye wòda wo ɖe tasiaɖamduwo me le teƒe si gogo fia la le Yerusalem.
15 Fia la na klosalo kple sika bɔ ɖe Yerusalem abe kpe ene, eye wòna sederti sɔ gbɔ taŋtaŋ abe gboti siwo le Sefela ene.
16 Wokplɔa sɔwo tso Egipte vanɛ na Salomo, eye fia la ƒe asihawo yina ɖaƒlea sɔawo kple ga. 17 Tasiaɖam ɖe sia ɖe si tso Egipte la xɔa klosalo alafa ade, eye sɔ ɖeka xɔa klosalo alafa ɖeka blaatɔ̃; eye fia ƒe asitsalawo dzie Hititɔwo ƒe fiawo katã kple Siria-fiawo hã tona ƒlea wo.
2 Salomo ɖe gbe be woatu xɔ na Yehowa ƒe ŋkɔ, eye woatu xɔ na yeƒe fiaɖuƒe la. 2 Salomo tia ŋutsu akpe blaadre be woanye agbatedɔwɔlawo, kple ŋutsu akpe blaenyi be woanye kpekpalawo le towo dzi, kple ŋutsu akpe etɔ̃ alafa ade be woanye dzikpɔlawo ɖe wo nu.
3 Azɔ hã, Salomo dɔ ame ɖo ɖe Tiro-fia Hiram be: “Ale si nèwɔ na fofonye David, eye nèɖo sedertiwo ɖee be wòatu xɔ si me wòanɔ la, wɔe na nye hã nenema.
4 Fifia mele xɔ tu ge na Yehowa nye Mawu ƒe ŋkɔ, akɔ eŋu nɛ, ne matsɔ atike ʋeʋĩ ado dzudzɔ le eŋkume, atsɔ abolo siwo woɖona ɖe wo nɔewo dzi ɖaa aɖo afi ma, asa numevɔwo le afi ma ŋdi kple fiẽ, le Sabatwo dzi, le dzinu yeyewo dzi kple Yehowa mía Mawu ƒe azãɖuɣiwo. Esia anye ɖoɖo na Israel ɖaa. 5 Xɔ si tu ge mala la alolo, elabena mía Mawu la lolo wu mawu bubuawo katã.
6 Eye ame ka ate ŋu atu xɔ nɛ? Elabena dziƒowo kple dziƒowo ƒe dziƒo melolo nɛ o, eye ame kae menye ne mayi xɔ tu ge nɛ, ɖe menye xɔ si me woado dzudzɔ le le eŋkume koe mate ŋu atu oa? 7 Eya ta ɖo aɖaŋudɔwɔla si bi ɖe sika, klosalo, akɔbli, gayibɔ, alẽfuka si wode ama aɖabɛ dzĩtɔe, ka dzĩ kple ka blɔtɔ ŋu dɔwɔwɔ me, ame si nya ale si woɖea nɔnɔme ɖe nu dzi la ɖem. Awɔ dɔ kple ame bibi siwo le gbɔnye le Yuda kple Yerusalem, siwo fofonye David di da ɖi.
8 Eye ɖo sedertiwo, sesewutiwo kple papawutiwo ɖem tso Lebanon, elabena menyae nyuie be wò subɔviwo bi ɖe Lebanon tiwo tsotso me. Nye subɔviwo awɔ dɔ kple wò subɔviwo, 9 ne woadzra atiwo ɖo nam taŋtaŋ, elabena xɔ si tu ge mala la alolo eteƒe makɔ o.
10 Kpɔ ɖa, matsɔ lu kɔr akpe blaeve, ƒo kɔr akpe blaeve, wain baf akpe blaeve kple ami baf akpe blaeve ana wòanye nuɖuɖu na wò subɔviwo, ame siwo le atiawo tsom.”
11 Eye Tiro-fia Hiram ŋlɔ agbalẽ ɖo ɖe Salomo be: “Esi Yehowa lɔ̃ eƒe dukɔ la tae wòtsɔ wò ɖo fiae ɖe wo nu.” 12 Hiram gagblɔ be: “Woakafu Yehowa, Israel ƒe Mawu la, ame si wɔ dziƒowo kple anyigba, elabena ena vi nyanu Fia David, eye wòna aɖaŋudzedze kple nugɔmesesee, ame si atu xɔ na Yehowa, eye wòatu xɔ na eya ŋutɔ ƒe fiaɖuƒe.
13 Eya ta mele Hiram-Abi, ame si nye aɖaŋudɔwɔla bibi, eye nunya le tagbɔ nɛ la ɖom ɖe wò, 14 enye nyɔnu aɖe si tso Dan-to la me ƒe vi, ke fofoa nye Tirotɔ; ebi ɖe sika, klosalo, akɔbli, gayibɔ, ati kple kpe, alẽfu si wode ama aɖabɛ dzĩtɔe, ka blɔtɔ kple avɔ biɖibiɖi kple ka dzĩ ŋu dɔwɔwɔ me. Ate ŋu aɖe nɔnɔme ɖe sia ɖe ƒomevi ɖe nu dzi ahawɔ aɖaŋudɔ ɖe sia ɖe si wode esi.
Awɔ dɔ kple wò ŋutɔ wò aɖaŋudɔwɔla bibiwo kple nye aƒetɔ fofowò David ƒe aɖaŋudɔwɔla bibiwo. 15 Azɔ la, nye aƒetɔ neɖo lu kple ƒo, ami kple wain si ŋugbe wòdo la ɖe eƒe subɔviwo. 16 Míatso atiwo tso Lebanon, ale si nu hiã wò, eye míabla wo tatata ato ƒu dzi ava Yopa na wò, ne nàva lɔ wo ayi Yerusalem.”
17 Salomo xlẽ ŋutsu siwo katã nye amedzrowo le Israel-nyigba dzi, abe ale si fofoa David hã wɔe ene; eye wole ŋutsu akpe alafa ɖeka blaatɔ̃ vɔ etɔ̃ alafa ade. 18 Eye wòtsɔ wo dometɔ akpe blaadre ɖo agbatedɔwɔlawo, etsɔ ame akpe blaenyi ɖo kpekpalawo le towo dzi, eye ame akpe etɔ̃ alafa ade nye dɔdzikpɔla siwo kpɔa egbɔ be ameawo nawɔ dɔ.
3 Salomo dze Yehowa ƒe xɔ la tutu gɔme le Yerusalem ɖe Moriya To, si dzi Yehowa ɖe eɖokui fia fofoa David le la dzi, le teƒe si David dzra ɖo ɖe Yebusitɔ Ornan ƒe nukuƒoƒe.
2 Edze etutu gɔme le eƒe fiaɖuɖu ƒe ƒe enelia me, le ɣleti evelia ƒe ŋkeke evelia dzi.
3 Mawu vavã ƒe xɔ la ƒe gɔmeɖoanyi si Salomo ɖo la ƒe didime le abɔklugui tsãtɔ blaade, eye eƒe kekeme le abɔklugui tsãtɔ blaeve. 4 Akpata si le xɔ la ŋgɔ la didi abɔklugui blaeve, eye wòsɔ ɖe xɔ la ƒe kekeme nu, eye eƒe kɔkɔme le abɔklugui alafa ɖeka blaeve; eye wòfa sika nyuitɔ ɖe eme. 5 Eklã sesewuʋuƒowo ɖe xɔ lolotɔ la me, emegbe wòfa sika nyuitɔ ɖe wo ŋu, eye wòɖe detiwo kple kɔsɔkɔsɔwo ɖe wo ŋu.
6 Azɔ hã, eɖo kpe xɔasi dzeaniwo ɖe xɔ la ŋu; sika si wòzã la nye sika si tso Parwayim.
7 Efa sika ɖe xɔ la me, ɖe daɖedziawo, kpuiawo, eƒe gliawo kple eƒe ʋɔtruawo ŋu; eye wòɖe kerubiwo ɖe gliawo ŋu.
8 Eye wòwɔ Kɔkɔeƒewo Ƒe Kɔkɔeƒe ƒe xɔ la; eƒe didime le abɔklugui blaeve eye wòsɔ ɖe xɔ la ƒe kekeme nu, eye eƒe kekeme le abɔklugui blaeve. Efa sika nyuitɔ talento alafa ade ɖe eme. 9 Sika si wozã ɖe gatagbadzɛawo ŋu ƒe kpekpeme le sika sekel blaatɔ̃; eye wòfa sika ɖe xɔtaxɔawo me.
10 Ewɔ kerubi eve ɖe Kɔkɔeƒewo Ƒe Kɔkɔeƒe ƒe xɔ la me, eye wòfa sika ɖe wo ŋu. 11 Kerubiawo ƒe aʋalawo didi abɔklugui blaeve; kerubi gbãtɔ ƒe aʋala ɖeka le abɔklugui atɔ̃, eye wòyi ɖatɔ xɔ la ƒe gli, eƒe aʋala kemɛa le abɔklugui atɔ̃, eye wòyi ɖatɔ kerubi evelia ƒe aʋalawo dometɔ ɖeka. 12 Kerubi evelia ƒe aʋala ɖeka le abɔklugui atɔ̃, eye wòyi ɖatɔ xɔ la ƒe gli, eye eƒe aʋala kemɛa le abɔklugui atɔ̃, eye wòyi ɖatɔ kerubi gbãtɔ ƒe aʋala. 13 Kerubi siawo keke woƒe aʋalawo me wòle abɔklugui blaeve; eye wotsi tsitre ɖe woƒe afɔwo dzi hetrɔ mo ɖo ɖe xɔ la me.
14 Azɔ etsɔ ka blɔtɔ kple alẽfuka si wode ama aɖabɛ dzĩtɔe kple ka dzĩ kpakple avɔ biɖibiɖi wɔ xɔmetsovɔ, eye wòlɔ̃ kerubi ɖe eme.
15 Eye wòwɔ sɔti eve ɖe xɔ la ŋgɔ, ɖe sia ɖe kɔ abɔklugui blaetɔ̃ vɔ atɔ̃, eye ta si wowɔ ɖe wo dometɔ ɖe sia ɖe dzi la le abɔklugui atɔ̃. 16 Azɔ ewɔ kɔsɔkɔsɔ suesuewo eye wòtsɔ wo ɖo sɔtiawo ƒe tawo ŋu, eye wòwɔ yevuboɖa alafa ɖeka hetsɔ de kɔsɔkɔsɔawo ŋu. 17 Eye wòtu sɔtiawo ɖe gbedoxɔ la ŋgɔ, ɖeka le ɖusime, eye evelia le miame; ena ŋkɔ esi le ɖusime la be Yakin, eye wòna ŋkɔ esi le miame la be Boaz.
4 Ewɔ akɔblivɔsamlekpui la: edidi abɔklugui blaeve, ekeke abɔklugui blaeve, eye wòkɔ abɔklugui ewo.
2 Elólo ga kɔ̀ gazɔ gã la. Ele kotoo, tso eƒe to ɖeka va se ɖe to kemɛ le abɔklugui ewo, ekɔ abɔklugui atɔ̃, eye ka didime abɔklugui blaetɔ̃e akpee ɖo. 3 Eye nɔnɔmetata siwo le abe gotsetse ene la le egɔme ƒo xlãe godoo va kpe, ewo le abɔklugui ɖeka ɖe sia ɖe me ƒo xlã gazɔ gã la.
4 Gazɔ la le nyitsu wuieve dzi, etɔ̃ dze ŋgɔ dziehe, etɔ̃ dze ŋgɔ ɣetoɖoƒe, etɔ̃ dze ŋgɔ anyiehe, eye etɔ̃ dze ŋgɔ ɣedzeƒe; gazɔ gã la le wo dzi, eye wo katã wotrɔ agɔnu ɖo ɖe titina.
5 Etri asiƒome ɖeka; eto le abe kplu ƒe to ene, eye wòɖi dzogbenyaseƒoƒo.
Tsi baf akpe etɔ̃ ate ŋu anɔ eme. 6 Azɔ ewɔ ze ewo; etsɔ atɔ̃ ɖo ɖusime eye wòtsɔ atɔ̃ ɖo miame, be woaklɔ nuwo le wo me. Woawo mee woaklɔ numevɔsanuwo le. Ke gazɔ gã me tsi lae nunɔlawo lena.
7 Eye wòtsɔ sika wɔ akaɖiti ewo le ɖoɖo la nu, eye wòtsɔ wo da ɖe gbedoxɔa me, atɔ̃ le ɖusime, eye atɔ̃ le miame.
8 Ewɔ kplɔ̃ ewo hã hetsɔ da ɖe gbedoxɔ la me, atɔ̃ le ɖusime, eye atɔ̃ le miame; eye wòtsɔ sika wɔ agba goboe alafa ɖeka.
9 Emegbe ewɔ nunɔlawo ƒe xɔxɔnu la kple xɔxɔnu gã la kpakple xɔxɔnuawo ƒe ʋɔtruwo, eye wòfa akɔbli ɖe ʋɔtruawo ŋu.
10 Eye wòtsɔ gazɔ gã la da ɖe ɖusikpa dzi le anyieheɣedzeƒe gome.
Ale Hiram wu dɔ si wɔm wònɔ na Fia Salomo le Mawu vavã la ƒe aƒea ŋu la nu. 12 Ewɔ sɔti eveawo kple ta mligo siwo le sɔti eveawo dzi; eye wòwɔ gaɖɔ eve siwo atsyɔ ta mligo eve siwo le sɔtiawo dzi la ŋu; 13 ewɔ yevuboɖa alafa eneawo na gaɖɔ eveawo, yevuboɖa siwo le agbaka eve me na gaɖɔ ɖe sia ɖe, be woatsyɔ ta mligo eve siwo le sɔti eveawo dzi la ŋu; 14 keke ewoawo kple ze ewo siwo le kekeawo dzi. 15 Gazɔ gã la kple nyitsu wuieve siwo le ete; 16 kple dzofilɔgbaawo, sofiawo kple gafloawo; Hiram-Abiv tsɔ akɔbli si ŋu wozrɔ̃ la wɔ nu siawo katã na Fia Salomo hena Yehowa ƒe xɔ la.
17 Fia la na wolólo ga kɔ̀ wo ɖe nɔnɔme si wotsɔ anyi wɔ la me le Yordan Nuto la me le Sukot kple Zereda dome.
18 Salomo wɔ nu siawo katã taŋtaŋ; womebu akɔbli la ƒe kpekpeme o.
19 Salomo wɔ Mawu vavã la ƒe aƒe la me nuzazãwo katã siwo nye: sikavɔsamlekpui la; kplɔ̃ siwo dzi ŋkumeɖobolo le; 20 akaɖitiawo kple woƒe akaɖigbɛawo, siwo wotsɔ sika nyuitɔ wɔ, be woanɔ sisi le xɔ ememetɔ la ŋgɔ ɖe ɖoɖo la nu; 21 seƒoƒoawo, akaɖigbɛawo kple ɖovulãnu, siwo wotsɔ sika wɔ; 22 dzotsinuawo, agba goboeawo, kpluawo kple dzoɖenuawo, siwo wotsɔ sika nyuitɔ wɔ; sika wotsɔ wɔ xɔ la ƒe mɔnuawo, siwo nye eƒe ʋɔtru emetɔ siwo le Kɔkɔeƒewo Ƒe Kɔkɔeƒe la nu kple ʋɔtru siwo le gbedoxɔ la ƒe xɔ la nu.
5 Ale Salomo wu dɔ siwo katã wòle be wòawɔ le Yehowa ƒe xɔ la ŋu nu.
Eye Salomo tsɔ nu siwo ŋu fofoa David kɔ la va da ɖe eme; etsɔ klosalo kple sika kpakple nu bubuawo katã da ɖe Mawu vavã la ƒe xɔ la ƒe kesinɔnudzraɖoƒe.
2 Ɣemaɣi la, Salomo ƒo Israel ƒe ametsitsiwo, toawo ƒe tatɔwo katã, Israel-viwo ƒe tatɔ siwo le wo fofowo ƒe aƒekɔwo nu la nu ƒu. Wova Yerusalem ne woayi aɖakɔ Yehowa ƒe nubablaɖaka la tso David Ƒe Du si woyɔna be Zion la me vɛ. 3 Ale Israel ŋutsuwo katã ƒo ƒu ɖe fia la gbɔ le ŋkekenyui la dzi le ɣleti adrelia me. 4 Eya ta Israel ƒe ametsitsiwo katã va, eye Lewi viwo kɔ Aɖaka la. 5 Wokɔ Aɖaka la kple takpegbadɔ la kpakple nu kɔkɔe siwo katã le agbadɔ la me vɛ.
Nunɔlawo kple Lewi viwoe kɔ wo vɛ.
6 Fia Salomo kple Israel ƒe ha blibo si woyɔ wova kpe ta ɖe egbɔ la tɔ ɖe Aɖaka la ŋgɔ.
Wotsɔ alẽ kple nyi gbogbo, siwo womate ŋu abu alo axlẽ o la, sa vɔe.
2 Kronika 6:1-42
2 Fifia metu xɔ na wò be wòanye nɔƒe nyui na wò, teƒe si nànɔ ɖaa.”
3 Azɔ fia la trɔ dze ŋgɔ Israel ƒe ha blibo la katã heyra wo esime Israel ƒe ha bliboa le tsitrenu. 4 Eye wògblɔ be: “Woakafu Yehowa, Israel ƒe Mawu la, ame si ŋutɔ ke nu do ŋugbe na fofonye David, eye wòto eya ŋutɔ ƒe asi dzi na wòva eme, gblɔ be, 5 ‘Tso gbe si gbe mekplɔ nye dukɔ tso Egipte la, nyemetia du aɖeke le Israel-toawo katã me, afi si woatu xɔ si ŋu nye ŋkɔ anɔ la ɖo o, eye nyemetia ame aɖeke be wòazu kplɔla ɖe nye dukɔ Israel nu o. 6 Ke metia Yerusalem be nye ŋkɔ nanɔ afi ma, eye metia David be wòanɔ nye dukɔ Israel nu.’ 7 Eye fofonye David di vevie tso dzi me be yeatu xɔ na Yehowa, Israel ƒe Mawu la, ƒe ŋkɔ.
8 Ke Yehowa gblɔ na fofonye David be, ‘Èdi vevie tso dzi me be yeatu xɔ na nye ŋkɔ la, eye enyo ŋutɔ be nèdi tso dzi me be yeawɔ esia. 9 Ðeko wò ŋutɔ màtu xɔ la o, ke boŋ vi si woadzi na wò lae atu xɔ na nye ŋkɔ.’ 10 Yehowa wɔ ŋugbe si wòdo la dzi, elabe mexɔ ɖe fofonye David teƒe hebɔbɔ nɔ Israel ƒe fiazikpui la dzi, abe ale si Yehowa do ŋugbee ene. Metu xɔ na Yehowa, Israel ƒe Mawu la, ƒe ŋkɔ, 11 eye metsɔ Aɖaka, si me Yehowa ƒe nu, si wòbla kple Israel le la, da ɖe afi ma.” 12 Eye wòtɔ ɖe Yehowa ƒe vɔsamlekpui la ŋgɔ le Israel ƒe ha blibo la ŋkume, eye wòke eƒe abɔwo me. 13 (Elabena Salomo tsɔ akɔbli wɔ nuƒolanɔƒe ɖe xɔxɔnu la titina. Edidi abɔklugui atɔ̃, ekeke abɔklugui atɔ̃, eye wòkɔ abɔklugui etɔ̃; eye wòtɔ ɖe afi ma.)
Ètsɔ wò nu do ŋugbe, eye nèto wò asi dzi na wòva eme egbe sia. 16 Azɔ Oo Yehowa, Israel ƒe Mawu, wɔ ŋugbe si nèdo na wò subɔla fofonye David la dzi, esi nègblɔ be, ‘Ne viwòwo kpɔ woƒe zɔzɔme dzi helé nye se la me ɖe asi, abe ale si nèzɔ le ŋkunyemee ene la, ekema wò ƒomea me tɔ siwo anɔ Israel ƒe fiazikpui dzi la nu matso le ŋkunyeme o.’ 17 Eya ta Oo Yehowa, Israel ƒe Mawu, na ŋugbe si nèdo na wò subɔla David la nava eme. 18 “Ke ɖe Mawu ate ŋu anɔ amegbetɔwo gbɔ le anyigba dzi nyateƒea? Kpɔ ɖa!
Dziƒowo, ɛ̃, dziƒowo ƒe dziƒo gɔ̃ hã melolo na wò o; ʋuu keke wòahanye xɔ sia, si metu la? 19 Oo Yehowa, nye Mawu, trɔ ɖe wò subɔla ƒe gbedodoɖa ŋu, eye nàwɔ eƒe biabia be nàve ye nu la dzi, ne nàse kokoƒoƒo kple gbe si dom wò subɔla le ɖa le ŋkuwòme. 20 Na wò ŋkuwo nanɔ ʋuʋu ɖe xɔ sia ŋu zã kple keli, ɖe teƒe si ŋu nègblɔ le be yeatsɔ yeƒe ŋkɔ aɖo la ŋu, ne nàɖo to gbe si wò subɔla atrɔ mo ɖe teƒe sia ado ɖa. 21 Eye nàɖo to wò subɔla kple wò dukɔ Israel ƒe kokoƒoƒowo be nàkpe ɖe yewo ŋu ne wotrɔ mo ɖe teƒe sia do gbe ɖa, ne nàsee le nɔwòƒe, le dziƒo; ɛ̃, ne nàsee ahatsɔe ake.
22 “Ne ame aɖe wɔ nu vɔ̃ ɖe ehavi ŋu, eye wobia tso esi be wòaka atam ƒu edzi, eye wòka atam tsɔ bla eɖokui, eye wòva wò vɔsamlekpui la ŋgɔ le aƒe sia me esime atam si wòka la le edzi la, 23 ekema nàsee le dziƒo, eye nàde nu nya la me ahadrɔ̃e na wò subɔlawo, ne nàɖo eteƒe na ame vɔ̃ɖi la, eye nàna eya ŋutɔ ƒe zɔzɔme nava eƒe ta dzi, eye nàtso afia na ame dzɔdzɔe la, ne nàɖo eteƒe nɛ ɖe eƒe dzɔdzɔenyenye nu.
24 “Eye ne wò dukɔ Israel ƒe futɔwo si wo, le esi wole nu vɔ̃ wɔm ɖe ŋuwò atraɖii ta, eye wotrɔ va gbɔwò, eye wokafu wò ŋkɔ hedo gbe ɖa bia le aƒe sia me be nàve yewo nu la, 25 ekema nàsee le dziƒo, eye nàtsɔ wò dukɔ Israel ƒe nu vɔ̃ la akee, eye nàkplɔ wo agbɔe va anyigba si nètsɔ na wo kple wo tɔgbuiwo la dzi.
26 “Ne dziƒowo nu tu ale be tsi megale dzadzam o le esi wole nu vɔ̃ wɔm ɖe ŋuwò atraɖii ta, eye wotrɔ mo ɖe teƒe sia do gbe ɖa hekafu wò ŋkɔ, eye wotrɔ tso woƒe nu vɔ̃wo me, le esi nèbɔbɔ wo ɖe anyi ta la, 27 ekema nàsee le dziƒo, eye nàtsɔ wò subɔlawo, wò dukɔ Israel, ƒe nu vɔ̃ akee, elabena àfia mɔ nyui si dzi woato la wo; eye nàna tsi nadza ɖe wò anyigba, si nètsɔ na wò dukɔ wòzu woƒe domenyinu la dzi.
28 “Ne dɔ to le anyigba la dzi, dɔvɔ̃ va, nukuwo hlɔ̃ alo dze heteku, ʋetsuviwo alo ʋetsuvi gblẽnuwo do; ne woƒe futɔwo ɖe to ɖe wo le woƒe du aɖe me le anyigba la dzi, alo ne dɔvɔ̃ bubu ɖe sia ɖe ƒomevi, alo dɔléle aɖe ɖe fu na wo la, 29 gbe ka kee ame aɖe alo wò dukɔ Israel blibo la ado ɖa o, amenuveve ka kee woabia o, (elabena wo dometɔ ɖe sia ɖe nya eƒe fuɖename kple vevesese si le dzi me nɛ) ne woke woƒe abɔwo me ɖo ɖe xɔ sia gbɔ la, 30 ekema nàsee le nɔwòƒe le dziƒo, eye nàtsɔ ake; eye nàɖo eteƒe na ame sia ame ɖe eƒe zɔzɔme nu, elabena ènya eƒe dzi (wò ɖeka koe nya amegbetɔviwo ƒe dzi), 31 ne woavɔ̃ wò ahazɔ le wò mɔwo dzi, le ŋkeke siwo katã wole agbe le anyigba si nètsɔ na mía tɔgbuiwo la dzi.
32 “Eye ne amedzro aɖe hã, ame si metso wò dukɔ Israel me o, ke boŋ etso anyigba didi aɖe dzi va le wò ŋkɔ gã la kple wò asi sesẽ kpakple wò abɔ si nèdo ɖa la ta, eye wova hetrɔ mo ɖo ɖe xɔ sia gbɔ do gbe ɖa la, 33 ekema nàsee le nɔwòƒe le dziƒo, eye nàwɔ nu siwo katã amedzroa bia wò la nɛ; ne anyigbadzidukɔwo katã nadze si wò ŋkɔ la, ne woavɔ̃ wò, abe ale si wò dukɔ Israel vɔ̃a wòe ene, ne woadze sii be, wò ŋkɔe woyɔ ɖe xɔ sia si metu la ŋu.
34 “Ne wò dukɔ ho aʋa ɖe woƒe futɔwo ŋu le mɔ si dzi nèdɔ wo ɖo, eye wotrɔ mo ɖo ɖe du sia si nètia kple xɔ si metu na wò ŋkɔ la ŋu do gbe ɖa na wò la, 35 ekema nàse woƒe gbedodoɖa kple woƒe kokoƒoƒo be nàve yewo nu la le dziƒo, eye nàwɔ nu si sɔ la na wo.
36 “Ne wowɔ nu vɔ̃ ɖe ŋuwò (elabena amegbetɔ aɖeke meli si mewɔa nu vɔ̃ o), eye dzi ku wò ɖe wo ŋu, eye nèɖe asi le wo ŋu na futɔwo, eye woɖe aboyo wo yi anyigba aɖe dzi, eɖanye didiƒe alo kpuiƒe o, 37 eye wonyɔ le wo ɖokuiwo me le anyigba si dzi woɖe aboyo wo yii la dzi hetrɔ ɖe ŋuwò eye woɖe kuku be nàve yewo nu le anyigba si dzi wonye aboyomewo le la dzi, gblɔ be, ‘Míewɔ nu vɔ̃, míeda vo; eye míewɔ nu tovo,’ 38 eye wotrɔ ɖe ŋuwò kple woƒe dzi blibo kple woƒe luʋɔ blibo le anyigba si dzi woɖe aboyo wo yii la dzi, eye wotrɔ mo ɖo ɖe anyigba si nètsɔ na wo tɔgbuiwo, kple du si nètia kpakple xɔ si metu na wò ŋkɔ la ŋu do gbe ɖa na wò la, 39 ekema nàse woƒe gbedodoɖa kple woƒe kokoƒoƒo be nàve yewo nu la le nɔwòƒe le dziƒo, eye nàwɔ nu si sɔ la na wo, eye nàtsɔ ake wò dukɔ si wɔ nu vɔ̃ ɖe ŋuwò la.
40 “Azɔ Oo nye Mawu, wò ŋkuwo nanɔ ʋuʋu, eye wò towo nanɔ gbe siwo woado ɖa le teƒe sia la ŋu.
41 Eya ta Oo Yehowa Mawu, wò kple wò Aɖaka, si nye wò ŋusẽ ƒe dzesi la, mitso miage ɖe wò gbɔɖemeƒe la.
Oo Yehowa Mawu, wò nunɔlawo naɖee fia be gbɔwòe xɔxɔ tsona, eye wò nuteƒewɔlawo nakpɔ dzidzɔ ɖe wò nyuiwɔwɔ ŋu.
42 Oo Yehowa Mawu, mègagbe wò amesiamina la o. Ðo ŋku ale si nèɖe lɔlɔ̃ si nu metsina o la fia wò subɔla David dzi.”
7:1-22
7 Esi Salomo nya do gbe ɖa vɔ ko la, dzo tso dziƒo va fiã numevɔsa la kple vɔsaawo, eye Yehowa ƒe ŋutikɔkɔe yɔ xɔ la taŋ. 2 Nunɔlawo mete ŋu ge ɖe Yehowa ƒe xɔ la me o, elabena Yehowa ƒe ŋutikɔkɔe yɔ Yehowa ƒe xɔ la taŋ.
3 Esi Israel-viwo katã kpɔ dzo si tso dziƒo, kple Yehowa ƒe ŋutikɔkɔe si nɔ xɔ la tame la, wobɔbɔ tsyɔ mo anyi ɖe kpe siwo woɖo ɖe anyigba la dzi, eye wode ta agu heda akpe na Yehowa, “elabena eya amea nyo; eƒe lɔlɔ̃ si nu metsina o la li tegbee.” 4 Eye fia la kple dukɔ blibo la sa vɔ le Yehowa ŋkume.
Ale fia la kple dukɔ blibo la kɔ Mawu vavã la ƒe xɔ la ŋu. 6 Nunɔlawo tɔ ɖe woƒe dɔwo wɔƒe, eye Lewi viwo hã tɔ ɖi helé haƒonu siwo wotsɔ ƒoa ha na Yehowa la ɖe asi. (Fia David ye wɔ haƒonu siawo be woatsɔ ada akpe na Yehowa “elabena eƒe lɔlɔ̃ si nu metsina o la li tegbee” ɣesiaɣi si David di be yeato wo dzi akafu Mawu.) Eye nunɔlawo le kpẽawo kum sesĩe le wo ŋgɔ, esime Israel-viwo katã le tsitrenu.
7 Eye Salomo kɔ xɔxɔnu si le Yehowa ƒe xɔ la ŋgɔ la ƒe titina ŋu, elabena afi mae wòtsɔ numevɔsalãwo kple ŋutifafavɔsalãwo ƒe amiawo sa vɔe le; elabena akɔblivɔsamlekpui si Salomo ɖi la mete ŋu xɔ numevɔsalãwo kple nuɖuvɔsalãwo kpakple amiawo o.
8 Ɣemaɣi la, Salomo kple Israel blibo la ɖu ŋkekenyui la ŋkeke adre, wonye ha gã aɖe, tso Lebo-Hamat va se ɖe Egipte-tɔʋu la nu.
9 Ke le ŋkeke enyilia gbe la, wowɔ takpekpe tɔxɛ, elabena wokɔ vɔsamlekpui la ŋu ŋkeke adre, eye woɖu ŋkekenyui la ŋkeke adre.
10 Eye le ɣleti adrelia ƒe ŋkeke blaeve vɔ etɔ̃lia dzi la, edo mɔ dukɔ la woyi woƒe aƒewo me kple dzidzɔ kpakple aseyetsotso le nu nyui siwo Yehowa wɔ na David kple Salomo kpakple eƒe dukɔ Israel la ta.
11 Ale Salomo wu Yehowa ƒe xɔ kple fia ƒe xɔ la tutu nu; eye nu sia nu si Salomo ɖo ɖe dzi me be yeawɔ le Yehowa ƒe xɔ la kple eya ŋutɔ ƒe xɔ ŋu la, ewɔe de goe.
12 Eye Yehowa ɖe eɖokui fia Salomo le zã me gblɔ nɛ be: “Mese wò gbedodoɖa la, eye metia teƒe sia na ɖokuinye be wòanye aƒe si me woasa vɔ nam le.
13 Ne mexe dziƒowo nu, ale be tsi megale dzadzam o, ne mede se na ʋetsuviwo be woaɖu anyigba la dzi nuwo, eye medɔ dɔvɔ̃ ɖe nye dukɔ la dome, 14 eye nye dukɔ si ŋu woyɔ nye ŋkɔ ɖo la bɔbɔ wo ɖokuiwo, eye wodo gbe ɖa hedi nye ŋkume, eye wotrɔ tso woƒe mɔ vɔ̃wo dzi la, ekema masee le dziƒowo, matsɔ woƒe nu vɔ̃ la ake, eye mayɔ dɔ woƒe anyigba la.
15 Azɔ nye ŋkuwo anɔ ʋuʋu, eye nye towo anɔ gbe si woado ɖa le teƒe sia ŋu.
16 Azɔ metia xɔ sia, eye mekɔ eŋu, ne nye ŋkɔ nanɔ afi ma tegbee, eye nye ŋkuwo kple nye dzi anɔ afi ma ɣeawokatãɣi.
17 “Ne èzɔ le ŋkunyeme abe ale si fofowò David zɔe ene, eye nèwɔ nu siwo katã ƒe se mede na wò la dzi, eye nèlé nye sewo kple nye ʋɔnudrɔ̃ɖoɖowo me ɖe asi la, 18 ekema mali ke wò fiazikpui la, abe ale si mebla nu kple fofowò David gblɔ be, ‘Wò ƒomea me tɔ siwo aɖu Israel dzi la nu matso o’ la ene. 19 Gake ne mietrɔ, eye miegblẽ nye ɖoɖo kple nye sedede siwo metsɔ ɖo mia ŋkume la ɖi, eye mieyi ɖasubɔ mawu bubuwo hede ta agu na wo la, 20 ekema nye hã maho Israel ɖa le nye anyigba si metsɔ na mi la dzi; eye maɖe xɔ sia si ŋu mekɔ na nye ŋkɔ la ɖa le nye ŋkuta, eye mana wòazu vlodonu kple alɔmeɖenu le dukɔwo katã dome.
21 Eye xɔ sia azu glikpo. Ame sia ame si ato eŋu ava yi la ƒe nu aku wòagblɔ be, ‘Nu ka tae Yehowa wɔ anyigba sia kple xɔ sia alea?’ 22 Eye woagblɔ be: ‘Esi wogblẽ Yehowa wo tɔgbuiwo ƒe Mawu, ame si kplɔ wo tso Egipte-nyigba dzi la ɖi, eye woku ɖe mawu bubuwo ŋu, eye wode ta agu na wo hesubɔ wo la tae wòhe vɔ̃ siawo katã va wo dzi ɖo.’”
8 Le ƒe blaeve siwo Salomo tsɔ tu Yehowa ƒe xɔ kple eya ŋutɔ ƒe xɔ la ƒe nuwuwu la, 2 Salomo gbugbɔ du siwo Hiram tsɔ nɛ la tso, eye wòna Israel-viwo va nɔ afi ma.
3 Azɔ hã, Salomo ho yi ɖaxɔ Hamat-Zoba. 4 Eye wòkeke Tadmor si le gbedzi kple nudzraɖoƒedu siwo katã wòtso ɖe Hamat tsã la ɖe enu.
5 Ekeke Dzigbe Bet-Horon kple Anyigbe Bet-Horon, siwo nye du sesẽ siwo ŋu gli, agbo kple gameti le, 6 kple Baalat kpakple Salomo ƒe nudzraɖoƒeduwo katã, tasiaɖamduwo katã kple sɔdolawo ƒe duwo hekpe ɖe nu siwo dzro Salomo wòdi be yeatu ɖe Yerusalem kple Lebanon kpakple anyigba blibo si dzi wòɖu la dzi la ɖe enu.
7 Ke ame siwo katã kpɔtɔ le Hititɔwo, Amoritɔwo, Perizitɔwo, Hivitɔwo kple Yebusitɔwo dome, siwo menye Israel-viwo o la, 8 ƒe dzidzimevi siwo kpɔtɔ ɖe anyigbaa dzi, siwo Israel-viwo metsrɔ̃ o la, Salomo na wowɔ kluvidɔ va se ɖe egbe sia.
9 Ke Salomo mewɔ Israel-vi aɖeke kluvii le eƒe dɔ la wɔwɔ me o, elabena woawoe nye aʋawɔlawo kple eƒe asrafomegãwo ƒe tatɔwo kpakple eƒe tasiaɖamdolawo kple eƒe sɔdolawo ƒe tatɔwo.
10 Dɔdzikpɔla alafa eve blaatɔ̃ ye le Fia Salomo si, eye woawoe le dɔa wɔlawo nu.
11 Salomo kplɔ Farao vinyɔnu la tso David Ƒe Du la me va xɔ si wòtu nɛ la me, elabena egblɔ be: “Togbɔ be srɔ̃nyee wònye hã la, mele be wòanɔ Israel-fia David ƒe aƒe la me o, elabena teƒe siwo Yehowa ƒe Aɖaka la va la, le kɔkɔe.”
12 Ɣemaɣie Salomo sa numevɔwo na Yehowa ɖe Yehowa ƒe vɔsamlekpui si wòɖi ɖe akpata la ŋgɔ la dzi. 13 Esa vɔa le gbe sia gbe ƒe ɖoɖo si Mose ƒe se la bia ku ɖe Sabatwo, dzinu yeyewo kple ŋkekenyui ɖoɖi siwo woɖuna zi etɔ̃ le ƒea me ŋu la nu, le Amɔwɔ Maʋamaʋã Bolo Ŋkekenyui, Kwasiɖawo Ƒe Ŋkekenyui kple Agbadɔŋkekenyui la dzi.
14 Azɔ hã, eɖo nunɔlawo ƒe hatsotsowo woƒe dɔwo nu abe ale si fofoa David ɖoe ene, eɖo Lewi viwo woƒe dɔwo wɔƒe be woakafu Mawu eye woasubɔ le nunɔlawo ŋkume le gbe sia gbe ƒe ɖoɖo la nu, eye wòɖo agbonudzɔlawo ɖe agbo vovovoawo nu le woƒe hatsotsowo me, elabena alea Mawu vavã la ƒe ame David de see. 15 Wometrɔ ɖa le fia la ƒe se si wòde na nunɔlawo kple Lewi viwo le nya sia nya kple nudzraɖoƒeawo ŋu la ŋuti o.
16 Wowɔ ɖoɖo ɖe Salomo ƒe dɔ blibo la ŋu nyuie tso gbe si gbe woɖo Yehowa ƒe xɔ la gɔme anyi va se ɖe gbe si gbe wowu enu. Ale wowu Yehowa ƒe xɔ la nu keŋkeŋ.
17 Ɣemaɣie Salomo yi Ezion-Geber kple Elot le atsiaƒu la nu le Edom-nyigba dzi. 18 Eye Hiram tsɔ tɔdziʋuwo de eƒe subɔviwo si ɖo ɖee. Ame siawo kpe ɖe Salomo ƒe subɔviwo ŋu yi Ofir ɖatsɔ sika talento alafa ene blaatɔ̃ vɛ na Fia Salomo.
9:1-31
9 Esi Seba-fianyɔnu se Salomo ŋkɔ la, eva Yerusalem be yeadoe kpɔ kple biabia sesẽwo. Eva kple eŋume geɖewo kple kposɔ siwo tsɔ balsam-mi kple sika gbogbo aɖe kpakple kpe xɔasiwo; eva Salomo gbɔ hegblɔ nya siwo katã le eƒe dzi me la nɛ. 2 Salomo ɖo eƒe nyawo katã ŋu nɛ. Nya aɖeke meli si me Salomo mete ŋu ɖe nɛ o.
3 Esi Seba-fianyɔnu la kpɔ Salomo ƒe nunya kple xɔ si wòtu, 4 nuɖuɖu si le eƒe kplɔ̃ dzi, eŋumewo ƒe anyinɔnɔ, ale si eƒe kplɔ̃ŋusubɔlawo subɔnae kple woƒe awuwo, eƒe ahakulawo kple woƒe awuwo kple eƒe numevɔ siwo wòsana edziedzi le Yehowa ƒe aƒe la me la, gbɔgblɔ bu ɖee. 5 Eye wògblɔ na fia la be: “Nya siwo mese le nye anyigba dzi le nu siwo nèwɔ kple wò nunya ŋu la nye nyateƒe. 6 Gake nyemexɔ wo dzi se o, va se ɖe esime nye ŋutɔ meva kpɔe kple nye ŋkuwo.
Ke kpɔ ɖa, womegblɔ wò nunya gã la ƒe afã gɔ̃ hã nam o! Èƒo nya si mese le ŋuwò la ta sãsãsã.
7 Dzidzɔtɔwoe nye wò amewo, eye dzidzɔtɔwoe nye wò subɔvi siwo le tsitre ɖe ŋkuwòme ɖaa hesea wò nunya! 8 Woakafu Yehowa, wò Mawu, ame si ŋu wò nu nyo, eye wòtsɔ wò ɖo eƒe fiazikpui dzi nènye fia na Yehowa wò Mawu. Elabena esi wò Mawu lɔ̃ Israel, eye wòdi be yeana wòanɔ anyi tegbee tae wòɖo wò fiae be nàdrɔ̃ ʋɔnu ahatso afia le dzɔdzɔenyenye me.” 9 Eye wòtsɔ sika talento alafa ɖeka blaeve, balsam-mi gbogbo aɖe ŋutɔ kple kpe xɔasiwo na fia la.
Womegatsɔ balsam-mi ma, si Seba-fianyɔnua na Fia Salomo la, tɔgbi vɛ kpɔ o. 10 Azɔ Hiram ƒe subɔviwo kple Salomo ƒe subɔvi siwo tsɔ sika tso Ofir vɛ la, tsɔ papawutiwo kple kpe xɔasiwo hã vɛ. 11 Eye fia la tsɔ papawutiawo wɔ atrakpuiawo ɖe Yehowa ƒe xɔ kple fia ƒe xɔ la ŋu, eye wòtsɔ wo wɔ saŋkuwo kple kasaŋkuwo na hadzilawo. Eye womekpɔ wo tɔgbi le Yuda-nyigba dzi kpɔ o. 12 Fia Salomo hã tsɔ nu sia nu si Seba-fianyɔnu la di kple nu siwo katã wòbiae la nɛ, wòsɔ gbɔ wu nu siwo wòtsɔ vɛ na fia la.
Eye eya kple eŋumewo gbugbɔ yi eƒe anyigba dzi.
13 Sika si vana na Salomo le ƒe ɖeka me la ƒe kpekpeme le talento alafa ade blaade vɔ ade, 14 ke esiwo asitsala gãwo kple nudzralawo tsɔ vanɛ, kple sika kpakple klosalo si Arabiatɔwo ƒe fiawo katã kple nutodziɖula siwo le anyigba la dzi hena vanɛ na Salomo ya mele eme o.
15 Fia Salomo tsɔ sika si wotsɔ ga bubu tsakae la wɔ akpoxɔnu gã alafa eve (sika si wotsɔ ga bubu tsakae sekel alafa ade ye wòtsɔ wɔ akpoxɔnu gã ɖe sia ɖe) 16 eye wòtsɔ sika si wotsɔ ga bubu tsakae la wɔ akpoxɔnu sue alafa etɔ̃ (sika mina etɔ̃ ye wòtsɔ wɔ akpoxɔnu sue ɖe sia ɖe). Eye fia la tsɔ wo da ɖe Lebanon ƒe Avexɔ la me.
17 Azɔ hã, fia la tsɔ nyiɖu wɔ fiazikpui gã aɖe, eye wòfa sika nyuitɔ ɖe eŋu. 18 Atrakpui ade le fiazikpui la ŋu, eye wotsɔ sika wɔ afɔɖodzinu ɖe fiazikpui la ŋu, abɔɖoƒe le zikpui la ƒe axa eveawo dzi, eye wowɔ dzata eve ɖe abɔɖoƒeawo xa. 19 Dzata wuieve le atrakpui adeawo ƒe axawo dzi, ɖeka le atrakpui ɖe sia ɖe ƒe axa si kple axa kemɛ.
Womewɔ esia tɔgbi le fiaɖuƒe bubu aɖeke me kpɔ o. 20 Sikae wotsɔ wɔ Fia Salomo ƒe kpluwo katã, eye sika nyuitɔe wotsɔ wɔ agba siwo katã le Lebanon Ƒe Avexɔ la me.
Klosalonu aɖeke menɔ anyi o, elabena le Salomo ƒe ŋkekeawo me la, womebu klosalo ɖe naneke me o. 21 Elabena fia la ƒe tɔdziʋuwo yia Tarsis kpe ɖe Hiram ƒe subɔviwo ŋu.
22 Ale Fia Salomo ƒe kesinɔnuwo kple nunya ƒo anyigbadzifia bubuwo katã tɔ ta. 23 Eye anyigbadzifiawo katã yia Salomo gbɔ be yewoase eƒe nunya si Mawu vavã la de dzi me nɛ la. 24 Wo dometɔ ɖe sia ɖe tsɔa eƒe nunana siwo nye klosalonuwo, sikanuwo, awuwo, aʋawɔnuwo, balsam-mi, sɔwo kple tedzisɔwo vana nɛ ƒe sia ƒe.
25 Salomo wɔ sɔkpo akpe ene na eƒe sɔwo kple tasiaɖamwo, eye sɔ akpe wuieve nɔ esi; eda wo ɖe tasiaɖamduwo me le teƒe si gogo fia la le Yerusalem.
26 Eye wòɖu fia ɖe fiawo katã dzi tso Tɔsisi la nu va se ɖe Filistitɔwo ƒe anyigba kple Egipte ƒe liƒo dzi.
28 Eye wokplɔa sɔwo tso Egipte kple anyigba bubuwo katã dzi vanɛ na Salomo.
29 Ke Salomo ŋutinya susɔeawo, tso gɔmedzedze va se ɖe nuwuwu la, woŋlɔ wo ɖe nyagblɔɖila Natan ƒe ŋutinyawo kple Ahiya, Silotɔ ƒe nyagblɔɖi kple ŋutegakpɔla Ido ƒe ŋutega siwo ku ɖe Yeroboam, Nebat vi ŋu la ƒe nuŋlɔɖi me.
30 Salomo ɖu fia le Yerusalem ɖe Israel blibo la dzi ƒe blaene.
31 Eye wotsɔ Salomo mlɔ tɔgbuiawo gbɔ. Woɖii ɖe fofoa David Ƒe Du la me; eye via Rehabeam zu fia ɖe eteƒe.
10 Rehabeam yi Sekem, elabena Israel blibo la va Sekem be yewoaɖoe fiae.
2 Esi Yeroboam, Nebat vi, see la (eganɔ Egipte elabena esi le Fia Salomo nu), Yeroboam trɔ gbɔ tso Egipte enumake. 3 Eye wodɔ ame woɖakplɔe gbɔe, eye Yeroboam kple Israel blibo la va Rehabeam gbɔ, gblɔ be: 4 “Fofowò na míaƒe kɔkuti la kpe. Gake ne èna fofowò ƒe dɔ sesẽ kple kɔkuti kpekpe si wòɖo mía dzi la dzi ɖe kpɔtɔ na mí la, ekema míasubɔ wò.” 5 Eye wòɖo eŋu na wo be: “Mitrɔ va gbɔnye le ŋkeke etɔ̃ megbe.” Ale dukɔ la dzo.
6 Eyome Fia Rehabeam de adaŋu kple ame tsitsi siwo nɔ fofoa Salomo ŋu le eƒe agbenɔɣi, gblɔ be: “Aɖaŋu kae miaɖo be matsɔ aɖo nya ŋu na dukɔ sia?” 7 Woɖo eŋu nɛ be: “Ne èwɔ nyui na dukɔ sia, eye nèwɔ nu siwo wodi heƒo nu kpli wo nyuie la, ekema woawo hã woasubɔ wò ɖaa.” 8 Ke egbe aɖaŋu si ame tsitsiawo ɖo nɛ la, eye wòyi ɖade adaŋu kple ɖekakpui siwo nye ehati, siwo nɔa eŋu. 9 Eye wòbia wo be: “Aɖaŋu kae miaɖo be míatsɔ aɖo nya ŋu na dukɔ sia si gblɔ nam be, ‘Na kɔkuti si fofowò tsɔ ɖo mía dzi la nanɔ wodzoe na mí’?” 10 Ðekakpui siwo nye ehatiwo gblɔ nɛ be: “Ale nàgblɔ na dukɔ sia si gblɔ na wò be, ‘Fofowò na míaƒe kɔkuti la kpe, ke wò la, na wòanɔ wodzoe na mí’ lae nye esi: ‘Nye asibidɛ kɔtoetɔ atri wu fofonye ƒe ali.
11 Fofonye tsɔ kɔkuti kpekpe ɖo mia dzi, ke nye la, mana miaƒe kɔkuti la nakpe ɖe edzi. Fofonye tsɔ atam ƒo mi, ke nye la, matsɔ atam si ŋu nu tɔamewo le la aƒo mi.’”
12 Eye Yeroboam kple dukɔ blibo la va Rehabeam gbɔ le ŋkeke etɔ̃a gbe, abe ale si fia la gblɔ ene be: “Mitrɔ va gbɔnye le ŋkeke etɔ̃a gbe.” 13 Gake fia la ɖo nya ŋu na wo kple adã.
Ale Fia Rehabeam gbe aɖaŋu si ame tsitsiawo ɖo nɛ la. 14 Eye wògblɔ na wo le ɖekakpuiawo ƒe aɖaŋuɖoɖo nu be: “Mana miaƒe kɔkuti la nakpe ɖe edzi. Fofonye tsɔ atam ƒo mi, ke nye la, matsɔ atam si ŋu nu tɔamewo le la aƒo mi.” 15 Ale fia la meɖo to dukɔ la o, elabena Mawu vavã la gbɔe wòtso be nyawo trɔ alea, ne Yehowa ƒe nya si wògblɔ to Ahiya, Silotɔ la dzi na Yeroboam, Nebat vi la nava eme.
16 Esi fia la meɖo to dukɔa o ta la, Israel blibo la gblɔ na fia la be: “Gome kae le David gbɔ na mí? Domenyinu aɖeke mele Isai vi la gbɔ na mí o. Oo Israel, mia dometɔ ɖe sia ɖe neyi eƒe mawuwo gbɔ! David, kpɔ wò aƒe gbɔ.”
Ale Israel blibo la trɔ yi woƒe aƒewo me. 17 Ke Rehabeam ɖu fia ɖe Israel-vi siwo le Yuda duwo me la dzi.
18 Emegbe Fia Rehabeam dɔ Hadoram, si le dzizizidɔwɔlawo nu la ɖa, ke Israel-viwo ƒu kpee wòku.
11 Esi Rehabeam va ɖo Yerusalem la, enumake eƒo Yuda ƒe aƒe kple Benyamin-to la nu ƒu, wole aʋawɔla bibi akpe alafa ɖeka blaenyi, be woawɔ aʋa kple Israel, ne woagbugbɔ fiaɖuƒe la ana Rehabeam.
2 Eye Yehowa ƒe gbe va na Mawu vavã la ƒe ame Semaya be: 3 “Gblɔ na Rehabeam, Salomo vi, si nye Yuda-fia kple Israel-vi siwo katã le Yuda kple Benyamin be, 4 ‘Ale Yehowa gblɔe nye esi: “Migaho yi ɖawɔ aʋa kple mia nɔviwo o.
Mia dometɔ ɖe sia ɖe negbugbɔ yi aƒe me, elabena gbɔnye wòtso be nu sia dzɔ.”’”
5 Rehabeam nɔ Yerusalem, eye wòtso du sesẽwo ɖe Yuda. 6 Ekeke Betlehem, Etam, Tekoa, 7 Bet-Zur, Soko, Adulam, 8 Gat, Maresa, Zif, 9 Adorayim, Lakis, Azeka, 10 Zora, Aiyalon kple Hebron, siwo nye du sesẽwo le Yuda kple Benyamin la ɖe nu.
11 Azɔ egado ŋusẽ du sesẽwo geɖe wu, eɖo amegãwo ɖe wo me, eye wòdzra nuɖuɖu, ami kple wain ɖo ɖe wo me, 12 eda akpoxɔnu gãwo kple akplɔwo ɖe du vovovoawo katã me; eye wòna ŋusẽ gaɖo wo ŋu geɖe ŋutɔ. Eye Yuda kple Benyamin kpɔtɔ nɔ esi me.
13 Nunɔlawo kple Lewi vi siwo le Israel blibo la tso woƒe nutoawo katã me va egbɔ. 14 Lewi viwo gblẽ woƒe lãnyiƒewo kple woƒe anyigbawo ɖi heva Yuda kple Yerusalem, elabena Yeroboam kple viawo xɔ dɔ le wo si be woaganye nunɔlawo na Yehowa o. 15 Eye Yeroboam ɖo eya ŋutɔ ƒe nunɔlawo nuxeƒeawo kple gbɔgbɔ vɔ̃ siwo ɖi gbɔ̃wo kple nyivi siwo wòwɔ la nu.
16 Eye ame siwo tsɔ woƒe dzi ɖo Yehowa, Israel ƒe Mawu la, didi ŋu la tso Israel-toawo katã me dze wo yome va Yerusalem be woasa vɔ na Yehowa, wo tɔgbuiwo ƒe Mawu la. 17 Wodo ŋusẽ Yuda-fiaɖuƒe la ƒe etɔ̃, eye wonɔ megbe na Salomo vi Rehabeam, elabena woto David kple Salomo ƒe ʋe me ƒe etɔ̃.
18 Rehabeam ɖe Mahalat, si nye Yerimot, David viŋutsu ƒe vinyɔnu, dadae nye Abihayil, si nye Isai vi Eliab, ƒe vinyɔnu. 19 Edzi ŋutsuviwo nɛ, woawoe nye: Yeus, Semariya kple Zaham.
20 Eyome la, eɖe Maaka, si nye Absalom tɔgbuiyɔvi. Eye wòdzi Abiya, Atai, Ziza kple Selomit nɛ.
21 Ke Rehabeam lɔ̃ Absalom tɔgbuiyɔvi Maaka wu srɔ̃a mamlɛawo kple eƒe ahiãwo katã; eɖe srɔ̃ wuienyi, eye ahiã blaade nɔ esi, eye wodzi ŋutsuvi blaeve vɔ enyi kple nyɔnuvi blaade nɛ.
22 Eya ta Rehabeam tsɔ Maaka vi Abiya ɖo tatɔe ɖe nɔviawo nu, elabena edi be wòazu fia ɖe ye yome. 23 Gake edze aɖaŋu hema viaŋutsuwo dometɔ aɖewo ɖe Yuda kple Benyamin ƒe anyigbawo katã dzi, ɖe du sesẽawo katã me, ena nunɔamesi wo fũu, eye wòɖe srɔ̃ geɖe na wo.
12:1-16
12 Esi Rehabeam ƒe fiaɖuɖu la nya li ke, eye ŋusẽ ɖo eŋu teti ko la, eya kple Israel blibo si le eŋu la gblẽ Yehowa ƒe Se la ɖi.
2 Le Fia Rehabeam ƒe ƒe atɔ̃lia me la, Egipte-fia Sisak ho ɖe Yerusalem ŋu, elabena womewɔ nuteƒe na Yehowa o. 3 Etsɔ tasiaɖam akpe ɖeka alafa eve, sɔdola akpe blaade, kple aʋakɔ si mele xexlẽ me o la tso Egipte vɛ, wonye Libiatɔwo, Sukitɔwo kple Etiopiatɔwo. 4 Exɔ Yuda du sesẽwo, eye mlɔeba wòva ɖo Yerusalem.
5 Nyagblɔɖila Semaya va Rehabeam kple Yuda-megã siwo ƒo ƒu ɖe Yerusalem le vɔvɔ̃ na Sisak ta la gbɔ, eye wògblɔ na wo be: “Ale Yehowa gblɔe nye esi, ‘Miegblẽm ɖi, eya ta nye hã metsɔ mi de asi na Sisak.’” 6 Eye Israel-megãwo kple fia la bɔbɔ wo ɖokui, gblɔ be: “Yehowa tɔ dzɔ.” 7 Esi Yehowa kpɔ be wobɔbɔ wo ɖokui la, Yehowa ƒe gbe va na Semaya be: “Wobɔbɔ wo ɖokui. Nyematsrɔ̃ wo o, eye esusɔ vie ko maxɔ na wo. Nye dɔmedzoe mato Sisak dzi ava Yerusalem dzi o.
8 Gake woazu eƒe subɔviwo, ne woanya vovototo si le nye subɔsubɔ kple anyigbadzifiawo subɔsubɔ dome.”
9 Eya ta Egipte-fia Sisak ho ɖe Yerusalem ŋu. Elɔ Yehowa ƒe aƒe la me kesinɔnuwo kple fia ƒe aƒe la me kesinɔnuwo dzoe. Elɔ nu sia nu dzoe hekpe ɖe sikakpoxɔnu siwo Salomo wɔ la ŋu.
10 Eya ta Fia Rehabeam wɔ akɔblikpoxɔnuwo ɖe wo teƒe, eye wòtsɔ wo de dzɔlawo ƒe tatɔ si dzɔa fia ƒe aƒe la ƒe agbo nu ƒe dzikpɔkpɔ te. 11 Ɣesiaɣi si fia la yi Yehowa ƒe aƒe la me la, dzɔlawo va tsɔa wo, emegbe wogbugbɔa wo va dana ɖe dzɔlawo ƒe xɔ la me.
12 Esi fia la bɔbɔ eɖokui ta la, dziku si Yehowa do ɖe eŋu la nu fa, eye metsrɔ̃ wo ɖa keŋkeŋ o. Azɔ hã, wokpɔ nyuiwɔwɔ le Yudatɔ aɖewo ŋu.
13 Fia Rehabeam li ke eɖokui le Yerusalem, eye wòɖu fia; Rehabeam xɔ ƒe blaene vɔ ɖekɛ esime wòzu fia, eye wòɖu fia ƒe wuiadre le Yerusalem, si nye du si Yehowa tia le Israel-toawo katã me be yeatsɔ yeƒe ŋkɔ aɖo afi ma.
Fia la dada ŋkɔe nye Naama, eye wònye Amoni-nyɔnu.
14 Ewɔ nu si nye vɔ̃, elabena meɖoe tso dzi me be yeadi Yehowa o.
15 Ke Rehabeam ŋutinyawo, tso gɔmedzedze va se ɖe nuwuwu la, woŋlɔ wo ɖe nyagblɔɖila Semaya kple ŋutegakpɔla Ido ƒe ŋutinyawo me, le dzidzimenuŋlɔɖiawo me.
Aʋa nɔ Rehabeam kple Yeroboam dome ɣeawokatãɣi.
16 Eye wotsɔ Rehabeam mlɔ tɔgbuiawo gbɔ, woɖii ɖe David Ƒe Du la me; eye via Abiya zu fia ɖe eteƒe.
13:1-22
13 Le Fia Yeroboam ƒe ƒe wuienyilia me la, Abiya zu fia le Yuda. 2 Eɖu fia le Yerusalem ƒe etɔ̃. Dadaa ŋkɔe nye Mikaya, eye wònye Uriel si tso Gibea ƒe vinyɔnu.
Eye aʋa dzɔ ɖe Abiya kple Yeroboam dome. 3 Abiya tsɔ aʋakɔ si me aʋawɔla bibi akpe alafa ene le la wɔ aʋa la. Eye Yeroboam hã tsɔ aʋawɔla bibi akpe alafa enyi kpe aʋa kplii.
4 Eye Abiya tɔ ɖe Zemarayim To, si le Efrayim tonutoa me la dzi, eye wògblɔ be: “Oo Yeroboam kple Israel blibo la, miɖo tom.
5 Ðe mienyae be Yehowa, Israel ƒe Mawu la, ŋutɔe to dzenubabla dzi tsɔ fiaɖuƒe na David kple viawo ɖe Israel dzi tegbee oa? 6 Ke Yeroboam, Nebat vi, si nye David vi Salomo ƒe dɔla, tso hedze aglã ɖe eƒe aƒetɔ ŋu. 7 Eye yakamewo kple ame ɖigbɔwo va wɔ ɖeka kplii. Wodze aglã ɖe Salomo vi Rehabeam ŋu esime Rehabeam nye ɖekakpui, eye dzi menɔ eƒo o, ale be mete ŋu nɔ te ɖe wo nu o. 8 “Azɔ la, miele susum be yewoate ŋu anɔ te ɖe Yehowa ƒe fiaɖuƒe si le David viwo si me la nu, le esi mienye ameha gã aɖe, eye sikanyivi siwo Yeroboam wɔ wonye mawuwo na mi la le mia gbɔ ta.
Ame sia ame si tsɔ nyitsui ɖeka kple agbo adre vɛ la, tea ŋu zua nu siwo menye mawuwo o la ƒe nunɔla. 10 Ke míawo ya la, Yehowae nye mía Mawu, eye míegblẽe ɖi o; ke boŋ nunɔla siwo nye Aron ƒe dzidzimeviwoe wɔa subɔsubɔdɔ na Yehowa, eye Lewi viwo kpena ɖe wo ŋu. 11 Wotsɔa numevɔsawo kple atike ʋeʋĩ doa dzudzɔ na Yehowa ŋdi sia ŋdi kple fiẽ sia fiẽ, eye woɖoa aboloawo ɖe wo nɔewo dzi le kplɔ̃ si wotsɔ sika nyuitɔ wɔ la dzi, eye wosia sikakaɖiti la ƒe akaɖigbɛawo fiẽ sia fiẽ, elabena míewɔa dɔ si Yehowa mía Mawu la ɖo na mí; gake miawo ya miegblẽe ɖi.
12 Eye kpɔ ɖa! Mawu vavã la li kpli mí, eye wònye mía kplɔla, eƒe nunɔla siwo si aʋakpẽwo le be woaku ɖe mia ŋu hã le mía gbɔ.
Oo Israel-viwo, migawɔ aʋa kple Yehowa, mia tɔgbuiwo ƒe Mawu la o, elabena madze edzi na mi o.”
13 Ke Yeroboam dɔ amewo ɖa, ne woayi aɖade xa ɖe wo megbe, ale be eƒe aʋakɔ la dze ŋgɔ Yuda, eye xadelawo nɔ wo megbe.
15 Eye Yuda ŋutsuwo do aʋaɣli. Esi Yuda ŋutsuwo do aʋaɣlia la, Mawu vavã la si Yeroboam kple Israel blibo la le Abiya kple Yuda ŋgɔ. 16 Israel-viwo si le Yuda nu, eye Mawu tsɔ wo de asi na Yuda.
17 Ale Abiya kple eƒe aʋakɔ la wu wo dometɔ gbogbo aɖewo, eye Israel ƒe aʋawɔla bibi akpe alafa atɔ̃ tsi aʋa. 18 Ale wobɔbɔ Israel-viwo ɖe anyi ɣemaɣi, Yuda-viwo kpe wo dzi, elabena woɖo ŋu ɖe Yehowa, wo tɔgbuiwo ƒe Mawu la ŋu. 19 Abiya ti Yeroboam yome, eye wòxɔ duwo le esi.
Exɔ Betel kple eŋu duwo, Yesana kple eŋu duwo, kpakple Efrayin kple eŋu duwo. 20 Ŋusẽ megaɖo Yeroboam ŋu le Abiya ŋɔli o; eye Yehowa ƒoe ƒu anyi wòku.
21 Ke ŋusẽ ɖo Abiya ŋu eye wòli ke. Eɖe srɔ̃ wuiene, eye wòdzi ŋutsuvi blaeve vɔ eve kple nyɔnuvi wuiade.
22 Abiya ŋutinya susɔeawo kple nu siwo wòwɔ kpakple eƒe nyawo la, woŋlɔ wo ɖe nyagblɔɖila Ido ƒe nuŋlɔɖiwo me.
14 Wotsɔ Abiya mlɔ tɔgbuiawo gbɔ, woɖii ɖe David Ƒe Du la me; eye via Asa zu fia ɖe eteƒe.
3 Eɖe vɔsamlekpui tutɔwo kple nuxeƒewo ɖa, egbã trɔ̃sɔtiwo, eye wòlã Asera-tiwo. 4 Egblɔ na Yuda be woadi Yehowa, wo tɔgbuiwo ƒe Mawu la, eye woawɔ Se la kple mɔfiamewo dzi. 5 Eya ta eɖe nuxeƒewo kple nu siwo dzi wodoa dzudzɔ ɖo la ɖa le Yuda duwo katã me, eye fiaɖuƒe la kpɔ gbɔdzɔe le ete.
6 Etso du sesẽwo ɖe Yuda, elabena anyigba la kpɔ tomefafa, eye womeho aʋa aɖeke ɖe eŋu le ƒe siawo me o, elabena Yehowa na wòkpɔ gbɔdzɔe. 7 Egblɔ na Yuda be: “Mina míatso du siawo, eye míaɖo gli aƒo xlã wo, míatu xɔ tsralawo, eye míade agbowo kple gametiwo wo nu. Anyigba la ŋu vo na mí, elabena míedi Yehowa mía Mawu la. Míedii, eye wòna gbɔdzɔe mí godoo va kpe.”
Ale wotso duawo, eye wowɔe de goe. 8 Aʋakɔ si me tɔwo ade akpe alafa etɔ̃ ye le Asa si siwo tso Yuda, siwo kplaa akpoxɔnu gãwo kple akplɔwo. Eye aʋakalẽtɔ akpe alafa eve blaenyi, siwo kplaa akpoxɔnu sue kple dati la, tso Benyamin.
9 Emegbe Zera, Etiopiatɔ la tsɔ aʋakɔ si me tɔwo le ŋutsu miliɔn ɖeka kple tasiaɖam alafa etɔ̃ ho ɖe wo ŋu. Esi wòva ɖo Maresa la, 10 Asa ho yi ɖakpee, eye wodze aʋa ɖe Zefata Bali me le Maresa.
11 Eye Asa yɔ Yehowa eƒe Mawu la gblɔ be: “Oo Yehowa, metsɔ le eme be ame siwo ŋu nèkpena ɖo la sɔ gbɔ alo le beli o. Yehowa mía Mawu, kpe ɖe mía ŋu, elabena ŋuwò míeɖo ŋu ɖo, eye wò ŋkɔ mee míeho ɖe ameha sia ŋu le. Oo Yehowa, wòe nye mía Mawu.
Mègana amegbetɔ si kuna nanɔ te ɖe nuwò o.” 12 Ale Yehowa ɖu Etiopiatɔwo dzi le Asa kple Yuda ŋutsuwo ŋgɔ, eye Etiopiatɔwo si. 13 Eye Asa kple aʋakɔ si le eŋu la ti wo yome va ɖo keke Gerar ke, eye wonɔ Etiopiatɔwo wum va se ɖe esime wo dometɔ aɖeke metsi agbe o, elabena Yehowa kple eƒe aʋakɔ la tsrɔ̃ wo gbidigbidi. Eyome wolɔ aboyonu gbogbo aɖewo ŋutɔ gbɔe. 14 Gawu la, wosi du siwo katã ƒo xlã Gerar, elabena Yehowa ƒe ŋɔdzi lé wo; eye woha woƒe duwo katã, elabena nu geɖe le wo me.
15 Wodze lãnyilawo ƒe agbadɔwo hã dzi, eye wolé alẽ kple kposɔ gbogbo aɖewo hegbugbɔ va Yerusalem.
15:1-19
15 Mawu ƒe gbɔgbɔ va Azariya, Oded vi dzi. 2 Eye wòyi ɖakpe Asa gblɔ nɛ be: “Oo Asa kpakple Yuda kple Benyamin blibo la katã, miɖo tom! Yehowa anɔ kpli mi zi ale si mieli kplii; eye ne miedii la, ana miake ɖe eŋu, gake ne miegblẽe ɖi la, eya hã agblẽ mi ɖi.
3 Mawu vavã la, nunɔla siwo nye nufialawo, kple se aɖeke menɔ Israel si o hena ɣeyiɣi didi aɖe. 4 Ke esi woɖo xaxa me, eye wotrɔ ɖe Yehowa, Israel ƒe Mawu la ŋu hedii la, ena woke ɖe eŋu.
5 Ɣemaɣi la, afɔku le mɔzɔzɔ me, elabena zitɔtɔ geɖe nɔ anyigba la dzi nɔlawo katã dome. 6 Dukɔ kple dukɔ nɔ wo nɔewo tsrɔ̃m, eye du kple du nɔ wo nɔewo tsrɔ̃m, elabena Mawu na zitɔtɔ ɖo wo dome le xaxa ɖe sia ɖe ƒomevi ta.
7 Ke miawo la, misẽ ŋu, eye dzi megaɖe le mia ƒo o, elabena woaɖo miaƒe dɔwɔwɔ teƒe na mi.”
8 Esi Asa nya se Azariya ƒe nya siawo kple nyagblɔɖila Oded ƒe nyagblɔɖia ko la, dzi ɖo eƒo, eye wòna woɖe legba nyɔŋuwo ɖa le Yuda-nyigba blibo la dzi kple Benyamin kpakple du siwo wòxɔ le Efrayim tonutoa me la me, eye wòɖɔ Yehowa ƒe vɔsamlekpui si le Yehowa ƒe akpataa ŋgɔ la ɖo. 9 Eye wòƒo Yuda blibo la kple Benyamin nu ƒu hekpe ɖe amedzro siwo tso Efrayim kple Manase kpakple Simeon, siwo le wo gbɔ la ŋu, elabena amedzro gbogbo aɖee dzo le Israel va eƒe akpa dzi, esi wokpɔ be Yehowa eƒe Mawu la li kplii ta. 10 Eya ta woƒo wo nu ƒu ɖe Yerusalem le Asa ƒe fiaɖuɖu ƒe ƒe wuiatɔ̃lia ƒe ɣleti etɔ̃lia me. 11 Eye wotsɔ aboyonu siwo wotsɔ gbɔe la ƒe ɖe sa vɔ na Yehowa gbe ma gbe: nyi alafa adre kple alẽ akpe adre. 12 Gawu la, wobla nu kple Yehowa, wo tɔgbuiwo ƒe Mawu la be yewoadii tso dzi blibo kple luʋɔ blibo me. 13 Ame sia ame si madi Yehowa, Israel ƒe Mawu la o la, woawui, eɖanye ɖevi alo ame tsitsi o, ŋutsu alo nyɔnu o. 14 Eye wodo ɣli sesĩe ka atam na Yehowa hetso aseye, eye woku kpẽwo kple lãdzowo.
15 Eye Yuda blibo la gli kple dzidzɔ le atam si woka la ta, elabena woka atam la tso dzi blibo me, eye dzidzɔ bliboe wotsɔ dii, ale be wòna woke ɖe eŋu, eye Yehowa na gbɔdzɔe wo le go sia go me.
16 Fia Asa ɖe mamaa Maaka gɔ̃ hã ɖa be wòaganye nyɔnufia azɔ o, elabena ewɔ legba nyɔŋu aɖe na Asera subɔsubɔ; Asa mu eƒe legba nyɔŋu la ƒu anyi, eye wògbãe hetɔ dzoe ɖe Kidron-tɔʋu la me.
17 Ke womeɖe nuxeƒeawo ya ɖa le Israel o. Gake Asa ƒe dzi nɔ blibo le eƒe agbemeŋkekewo katã me.
18 Eye wòtsɔ nu siwo ŋu fofoa kɔ kple nu siwo ŋu eya ŋutɔ kɔ, va Mawu vavã la ƒe aƒe la me: klosalo kple sika kple ŋudɔwɔnuawo.
19 Aʋa aɖeke megadzɔ o, va se ɖe Asa ƒe fiaɖuɖu ƒe ƒe blaetɔ̃ vɔ atɔ̃lia me.
16:1-14
16 Le Asa ƒe fiaɖuɖu ƒe ƒe blaetɔ̃ vɔ adelia me la, Israel-fia Baasa ho ɖe Yuda ŋu, eye wòkeke Rama ɖe nu, ne wòaxe mɔ be ame aɖeke nagado alo ava Yuda-fia Asa gbɔ o.
Mele klosalo kple sika ɖom ɖe wò. Va gblẽ nu, si nèbla kple Israel-fia Baasa la me, ne wòaho adzo le gbɔnye.” 4 Eya ta Ben-Hadad ɖo to Fia Asa, eye wòdɔ eƒe aʋakɔwo ƒe tatɔwo ɖe Israel duwo ŋu, eye woyi ɖasi Iyon, Dan kple Abel-Maim, eye wogbã Naftali duwo ƒe nudzraɖoƒewo katã. 5 Esi Baasa see la, enumake edzudzɔ Rama tsotso, eye wòtasi eƒe dɔ la. 6 Ke Fia Asa kplɔ Yuda blibo la woyi ɖafɔ kpe kple ati siwo Baasa tsɔ nɔ Rama tsomee la, eye wòtsɔe tso Geba kple Mizpa duwo.
7 Ɣemaɣi nukpɔla Hanani va Yuda-fia Asa gbɔ, eye wògblɔ nɛ be: “Esi nèɖo ŋu ɖe Siria-fia ŋu, eye mèɖo ŋu ɖe Yehowa wò Mawu la ŋu o ta la, Siria-fia ƒe aʋakɔ la do le asiwò me.
8 Ðe Etiopiatɔwo kple Libiatɔwo menye aʋakɔ gã aɖe ŋutɔ hekpe ɖe tasiaɖamwo kple sɔdolawo ŋu oa? Gake esi nèɖo ŋu ɖe Yehowa ŋu la, etsɔ wo de asi na wò.
9 Elabena Yehowa ƒe ŋkuwo kpɔa afi sia afi le anyigba blibo la dzi, ne wòazã eƒe ŋusẽ atsɔ axɔ na ame siwo ku ɖe eŋu kple woƒe dzi blibo.
Èwɔ bometsinu le nya sia me; tso fifia dzi la, aʋa anɔ dowòme.” 10 Ke dzi ku Asa ɖe nukpɔla la ŋu, eye wòdee gaxɔ me, elabena edo dziku helĩhelĩ ɖe eŋu le esia ta.
Asa te funyafunyawɔwɔ dukɔ la me tɔ bubu aɖewo hã ɣemaɣi.
11 Asa ŋutinyawo, tso gɔmedzedze va se ɖe nuwuwu la, woŋlɔ wo ɖe Yuda Kple Israel Fiawo Ƒe Agbalẽ me.
12 Eye le Asa ƒe fiaɖuɖu ƒe ƒe blaetɔ̃ vɔ asiekelia me la, edze dɔ ɖe afɔ, eye dɔléle la nu va sẽ ɖe edzi; gake metrɔ ɖe Yehowa ŋu le eƒe dɔléɣi la gɔ̃ hã o, ke boŋ etrɔ ɖe gbedalawo ŋu.
13 Asa ku le eƒe fiaɖuɖu ƒe ƒe blaene vɔ ɖekɛlia me, eye wotsɔe mlɔ tɔgbuiawo gbɔ. 14 Ale woɖii ɖe eƒe yɔdo kpeɖi si wòɖe na eɖokui le David Ƒe Du la me la me, eye wotsɔe mlɔ aba si dzi yɔ fũu kple balsam-mi kple ami ʋeʋĩ vovovo siwo wotsaka tsɔ wɔ ami ʋeʋĩ tɔxɛ aɖe la dzi. Eye wodo dzo gã aɖe tsɔ de bubu eŋu le eƒe kuteƒe.
17:1-19
17 Eye via Yehosafat zu fia ɖe eteƒe, eye wòli ke eƒe ɖoƒe ɖe Israel dzi.
2 Eɖe aʋakɔwo ɖo Yuda ƒe du sesẽwo katã me, eye wòɖe asrafohawo ɖo Yuda-nyigba dzi kple Efrayim du siwo fofoa Asa xɔ la me.
3 Eye Yehowa nɔ kple Yehosafat, elabena eto tɔgbuia David ƒe ʋe me, eye medi Baalwo yome mɔ o. 4 Elabena fofoa ƒe Mawu yome mɔe wòdi, eye eƒe sedede la nue wòzɔ le, ke menye le Israel ƒe nuwɔnawo nu o.
5 Yehowa li ke fiaɖuƒe la ɖe esi me; eye Yuda blibo la tsɔa nunanawo vanɛ na Yehosafat, ale be kesinɔnu kple bubu geɖe va su esi.
6 Dzi ɖo eƒo le Yehowa ƒe mɔwo ŋu, eye wòɖe nuxeƒewo kple Aserawo gɔ̃ hã ɖa le Yuda.
8 Lewi viwo nɔ wo ŋu. Woawoe nye Semaya, Netaniya, Zebadiya, Asahel, Semiramot, Yehonatan, Adoniya, Tobiya kple Tob-Adoniya hekpe ɖe Elisama kple Yehoram, siwo nye nunɔlawo, la ŋu. 9 Wotsɔ Yehowa ƒe Segbalẽ la ɖe asi hefia nu le Yuda, eye wonɔ tsatsam le Yuda duwo katã me nɔ nu fiam le dukɔa me.
10 Eye Yehowa ƒe ŋɔdzi lé anyigba la dzi fiaɖuƒe siwo katã ƒo xlã Yuda, ale be womewɔ aʋa kple Yehosafat o.
11 Filistitɔwo tsɔ nunanawo kple adzɔga vɛ na Yehosafat. Eye Arabiatɔwo tsɔ agbo akpe adre alafa adre kple gbɔ̃tsu akpe adre alafa adre vɛ.
12 Yehosafat nɔ gã zum ɖe edzi, eye wòtu mɔ́ sesẽwo kple nudzraɖoƒeduwo ɖe Yuda. 13 Ewɔ dɔ gãwo le Yuda duwo me, eye aʋawɔla kalẽtɔ sesẽwo nɔ esi le Yerusalem.
15 Tatɔ Yehohanan le eƒe kpɔkplɔ te, eye ame akpe alafa eve blaenyi kpe ɖe eŋu. 16 Amasiya, Zikri vi, ame si tsɔ eɖokui na faa ɖe Yehowa ƒe dɔwo ŋu la, hã le eƒe kpɔkplɔ te, eye aʋakalẽtɔ akpe alafa eve kpe ɖe eŋu. 17 Aʋakalẽtɔ Eliyada nye tatɔ tso Benyamin, eye ŋutsu akpe alafa eve, siwo kplaa dati kple akpoxɔnu la, kpe ɖe eŋu. 18 Yehozabad le eƒe kpɔkplɔ te, eye ŋutsu akpe alafa ɖeka blaenyi, siwo bla akpa ɖe aʋawɔwɔ ŋu la, kpe ɖe eŋu.
19 Ame siawoe subɔa fia la hekpe ɖe ame siwo fia la tsɔ ɖo du sesẽwo me le Yuda blibo la katã ŋu.
18:1-34
18 Kesinɔnu geɖe su Yehosafat si, eye bubu hã nɔ eŋu, gake ena srɔ̃ɖekadodo nɔ eya kple Ahab dome.
2 Eya ta le ƒe aɖewo megbe la, eyi Ahab gbɔ le Samaria; eye Ahab tsɔ alẽ kple nyi geɖe sa vɔ ɖe Yehosafat kple eŋumewo ta.
Eye wòbia tso esi be wòaho kpli ye ɖe Ramot-Gilead ŋu. 3 Eye Israel-fia Ahab bia Yehosafat be: “Àyi Ramot-Gilead kplima?”
Eɖo eŋu nɛ be: “Nye kpli wò la, ame ɖekae míenye, eye nye dukɔ la, wò dukɔe; míakpe ɖe ŋuwò le aʋa la me.” 4 Gake Yehosafat gblɔ na Israel-fia be: “Meɖe kuku, bia gbe Yehowa gbã.” 5 Eya ta Israel-fia la ƒo nyagblɔɖila alafa ene nu ƒu, eye wòbia wo be: “Mího aʋa ɖe Ramot-Gilead ŋu loo alo matasia?” Woɖo eŋu be: “Ho yi, eye Mawu vavã la atsɔe ade asi na fia la.”
6 Ke Yehosafat gblɔ be: “Ðe Yehowa ƒe nyagblɔɖila aɖeke megale afi sia oa? Mina míabia gbe eya hã kpɔ.” 7 Eye Israel-fia ɖo eŋu na Yehosafat be: “Ame ɖeka gali si gbɔ míabia gbe Yehowa le; gake melé fui, elabena megblɔa nya nyui aɖeke ɖi le ŋunye o, negbe nya vɔ̃wo ko wògblɔna ɣesiaɣi. Eyae nye Mikaya, Yimla vi.”
Gake Yehosafat gblɔ be: “Fia megagblɔ nya ma o.” 8 Eya ta Israel-fia la yɔ fiaŋume ɖeka gblɔ be: “Yi ɖakplɔ Mikaya, Yimla vi, vɛ fifi laa.” 9 Ke Israel-fia kple Yuda-fia Yehosafat le woƒe fiawuwo me, eye wo dometɔ ɖe sia ɖe bɔbɔ nɔ eƒe fiazikpui dzi; wonɔ anyi ɖe nukuƒoƒe le Samaria dua ƒe agbo nu; eye nyagblɔɖilawo katã nɔ nya gblɔm ɖi le wo ŋkume.
10 Eye Zedekiya, Kenaana vi la, tsɔ ga wɔ lãdzowo, eye wògblɔ be: “Ale Yehowa gblɔe nye esi: ‘Esiawoe nàtsɔ atu Siriatɔwo va se ɖe esime nàtsrɔ̃ wo keŋkeŋ.’” 11 Eye nyagblɔɖila bubuawo katã hã nɔ nya ɖeka ma ke gblɔm ɖi be: “Ho yi Ramot-Gilead, eye adze edzi na wò; Yehowa atsɔe ade asi na fia la.” 12 Ame dɔdɔ si yi Mikaya yɔ ge la gblɔ nɛ be: “Kpɔ ɖa! Nyagblɔɖilawo katã ƒe nu sɔ, eye wogblɔ nya nyui na fia la.
Meɖe kuku, na wò hã wò nya nanɔ abe wo tɔ ene, eye nàƒo nu nyuie.” 13 Ke Mikaya gblɔ be: “Zi ale si Yehowa le agbe la, nya si nye Mawu agblɔ lae magblɔ.” 14 Esi wòva fiaa gbɔ la, fia la biae be: “Mikaya, mího aʋa ɖe Ramot-Gilead ŋu loo alo matasia?” Eɖo eŋu enumake be: “Ho yi, eye àɖu dzi; woatsɔ wo ade asi na mi.” 15 Eye fia la biae be: “Zi neni gɔ̃ mana nàka atam be nàgblɔ nyateƒe sɔŋ ko nam le Yehowa ƒe ŋkɔ me?” 16 Eya ta Mikaya gblɔ be: “Mekpɔ Israel-viwo katã kaka ɖe towo dzi, abe alẽ siwo nu kplɔla aɖeke mele o ene. Yehowa gblɔ be, ‘Aƒetɔ aɖeke mele wo nu o. Wo dometɔ ɖe sia ɖe negbugbɔ yi aƒe me le ŋutifafa me.’” 17 Eye Israel-fia la gblɔ na Yehosafat be: “Nyemegblɔe na wò be, ‘Magblɔ nya nyui aɖeke ɖi le ŋunye o, negbe nya vɔ̃wo ko’ oa?”
18 Mikaya gagblɔ be: “Eya ta mise Yehowa ƒe nya: Mekpɔ Yehowa wòbɔbɔ nɔ eƒe fiazikpui dzi, eye dziƒoʋakɔ blibo la katã tɔ ɖe eƒe ɖusime kple eƒe miame.
19 Eye Yehowa bia be, ‘Ame kae aflu Israel-fia Ahab, ne wòaho ayi aɖatsi aʋa le Ramot-Gilead?’ Ame si gblɔ be ale, eye ame kemɛ hã be ale.
20 Mlɔeba gbɔgbɔ aɖe do va tɔ ɖe Yehowa ŋkume, eye wògblɔ be: ‘Maflui.’ Yehowa biae be, ‘Aleke nàwɔe?’ 21 Eɖo eŋu be, ‘Mayi aɖazu beblegbɔgbɔ le eƒe nyagblɔɖilawo katã ƒe nu me.’ Eye wògblɔ be, ‘Àte ŋu aflui, eye àkpɔ dzidzedze hã.
23 Eye Zedekiya, Kenaana vi, te va ƒo tome na Mikaya gblɔ be: “Mɔ kae Yehowa ƒe gbɔgbɔ la to dzo le gbɔnye hafi va ƒo nu kpli wò?” 24 Mikaya ɖo eŋu be: “Kpɔ ɖa! Gbe si gbe nàge ɖe xɔ ememetɔ me be yeabe la, àkpɔ mɔa.” 25 Eye Israel-fia la ɖe gbe be: “Milé Mikaya yi ɖade dununɔla Amon kple fiavi Yoas si. 26 Migblɔ na wo be, ‘Ale fia la gblɔe nye esi: “Mitsɔ ame sia de gaxɔ me, eye mina abolo vi aɖe kple tsi vi aɖe koe, va se ɖe esime megbɔ le ŋutifafa me.”’” 27 Ke Mikaya ɖo eŋu be: “Ne ètrɔ gbɔ le ŋutifafa me la, ekema Yehowa meƒo nu kplim o.”
Eye wògblɔ kpee be: “Mi dukɔwo katã, mide dzesii!”
28 Eye Israel-fia kple Yuda-fia Yehosafat ho yi Ramot-Gilead. 29 Azɔ Israel-fia gblɔ na Yehosafat be: “Matrɔ nye dzedzeme ahayi aʋa la nu, ke wò la, nɔ wò fiawu me.” Ale Israel-fia la trɔ eƒe dzedzeme heyi aʋa la nu.
30 Ke Siria-fia de se na eƒe tasiaɖam-megãwo be: “Migawɔ aʋa kple ame tsɛ alo ame ŋkuta aɖeke o, negbe Israel-fia la ko.” 31 Esi tasiaɖam-megãwo kpɔ Yehosafat ko la, wogblɔ be: “Eyae nye Israel-fia la!” Eya ta wotrɔ ɖe eŋu be yewoawɔ aʋa kplii; eye Yehosafat de asi ɣlidodo me be woaxɔ na ye, eye Yehowa xɔ nɛ, ale be Mawu trɔ wo ɖa le eŋu enumake. 32 Esi tasiaɖam-megãwo kpɔ be menye Israel-fia lae o ko la, enumake wogbugbɔ le eyome.
33 Ke ŋutsu aɖe vu eƒe da me hedae ɖe yame ko, eye aŋutrɔa va te Israel-fia le eƒe gawua kpeƒe. Eya ta fia la gblɔ na eƒe tasiaɖamdola la be: “Trɔ nàkplɔm dzoe le aʋagbea dzi, elabena mexɔ abi vevie.” 34 Wowɔ aʋa la ŋkeke bliboa katã, eye wòva hiã be woalé Israel-fia la ɖe tsitrenu le tasiaɖam la me adze ŋgɔ Siriatɔwo va se ɖe fiẽ, eye wòku esi ɣe ɖo to.
19:1-11
19 Eye Yuda-fia Yehosafat gbugbɔ yi eya ŋutɔ ƒe aƒe me le Yerusalem dedie.
2 Azɔ Yehu, ŋutegakpɔla Hanani vi la, do yi ɖakpee, eye wògblɔ na Fia Yehosafat be: “Ame vɔ̃ɖi ŋue nèyi ɖakpe ɖo, eye ame siwo lé fu Yehowa ye nèlɔ̃a? Le esia ta Yehowa do dziku ɖe ŋuwò.
3 Gake wokpɔ nu nyui aɖewo le ŋuwò, elabena èɖe Aserawo ɖa le anyigba la dzi, eye nèdzra wò dzi ɖo be nàdi Mawu vavã la.”
4 Yehosafat nɔ Yerusalem, eye wògatsa le dukɔ la dome ake tso Beer-Seba va se ɖe Efrayim tonuto la me, ne wòagatrɔ wo ɖe Yehowa, wo tɔgbuiwo ƒe Mawu la ŋu.
5 Eɖo ʋɔnudrɔ̃lawo hã ɖe Yuda du sesẽwo me le anyigba la katã dzi, ɖe du sia du me. 6 Eye wògblɔ na ʋɔnudrɔ̃laawo be: “Mikpɔ mia ɖokui dzi nyuie, elabena menye amegbetɔe miedrɔ̃a ʋɔnu na o, ke boŋ Yehowa ye, eye eli kpli mi le miaƒe nyametsotsowo me.
7 Azɔ mivɔ̃ Yehowa. Mikpɔ nyuie le nu si miewɔna la me, elabena le Yehowa mía Mawu gbɔ la, nu madzɔmadzɔ, ameŋkumekpɔkpɔ kple zãnuxɔxɔ aɖeke meli o.” 8 Yehosafat ɖo Lewi viwo kple nunɔlawo dometɔ aɖewo kpakple Israel ƒe tatɔ siwo le wo fofowo ƒe aƒekɔwo nu la dometɔ aɖewo ɖe Yerusalem hã be woanye ʋɔnudrɔ̃lawo na Yehowa ahadrɔ̃ nya na Yerusalem nɔlawo.
9 Eye wòde se na wo be: “Ale wòle be miatsɔ nuteƒewɔwɔ kple dzi blibo awɔ nu le Yehowa vɔvɔ̃ mee nye esi: 10 Nya sia nya si mia nɔvi siwo le woƒe duwo me atsɔ vɛ na mi ku ɖe ʋukɔkɔɖi ŋu, alo bia nya tso se, senyawo, ɖoɖowo kple ʋɔnudɔdrɔ̃wo ŋu la, mixlɔ̃ nu wo bena woagaɖi fɔ le Yehowa ŋkume o; ne menye nenema o la, eƒe dziku ava mia kple mia nɔviwo dzi.
Aleae wòle be miawɔ ne miagaɖi fɔ o. 11 Kpɔ ɖa, nunɔlawo ƒe tatɔ Amariya le mia nu ɖe Yehowa ƒe nya sia nya ŋu. Eye Zebadiya, Ismael vi, si nye Yuda ƒe aƒe la kplɔla, hã li ɖe fia ƒe nya sia nya ŋu.
Eye Lewi vi siwo nye dɔdzikpɔlawo la li na mi.
20:1-37
20 Emegbe Moabtɔwo kple Amonitɔwo ho aʋa ɖe Yehosafat ŋu, eye Amonimtɔ aɖewo kpe ɖe wo ŋu.
2 Eya ta wova gblɔ na Yehosafat be: “Ameha gã aɖe ho ɖe ŋuwò tso ƒu gome, tso Edom, eye wole Hazazon-Tamar, si nye En-Gedi.” 3 Ale vɔvɔ̃ ɖo Yehosafat, eye wòɖo tame be yeadi Yehowa.
Ena woɖe gbeƒã le Yuda blibo la be woatsi nu adɔ.
4 Eye ame siwo le Yuda va ƒo ƒu, be yewoabia gbe Yehowa; wotso Yuda duwo katã me va, be woabia gbe Yehowa.
Asiwò mee ŋusẽ kple kamesesẽ le, eye ame aɖeke mate ŋu anɔ te ɖe nuwò o. 7 Oo mía Mawu, menye wòe nya anyigba sia dzi nɔlawo ɖa le wò dukɔ Israel ŋgɔ, eye nètsɔe na xɔ̃wò Abraham ƒe dzidzimeviwo tegbee oa? 8 Wonɔ edzi, eye wotu kɔkɔeƒe ɖe edzi na wò ŋkɔ, gblɔ be: 9 ‘Ne vɔ̃, yi, fɔbubu, alo dɔvɔ̃ alo dɔwuame va mía dzi, eye míetɔ ɖe xɔ sia ŋgɔ kple ŋkuwòme (elabena wò ŋkɔ le xɔ sia ŋu) heyɔ wò be nàxɔ na mí le míaƒe xaxa me la, ekema nàsee, eye nàɖe mí.’ 10 Azɔ kpɔ ɖa, Amonitɔwo kple Moab kpakple Seir tonutoa me tɔ siwo dzi mèɖe mɔ Israel dze esime wotso Egipte-nyigba dzi gbɔna o lae nye esi. Wode axa na wo, eye wometsrɔ̃ wo o.
11 Kpɔ ɖa, woawoe nye esi tsɔ vɔ̃ le eteƒe ɖom na mí, esi wova be yewoanya mí ɖa le anyigba si nèna mí wòzu míaƒe domenyinu la dzi.
12 Oo mía Mawu, màdrɔ̃ ʋɔnu wo oa? Elabena ŋusẽ aɖeke mele mía ŋu míanɔ te ɖe ameha gã sia si ho ɖe mía ŋu la nu o; eye míenya nu si míawɔ o, ke boŋ ŋuwòe míaƒe ŋkuwo le.” 13 Le ɣeyiɣi sia katã me la, ame siwo tso Yuda la le tsitre ɖe Yehowa ŋkume, wo vi suewo, wo srɔ̃wo kple wo viwo hã.
14 Ke Yehowa ƒe gbɔgbɔ va Yahaziel, Zakariya vi, si nye Benaya vi, Yeiel vi, Mataniya vi, eye wònye Lewi vi tso Asaf ƒe dzidzimeviwo dome la dzi le ha la me. 15 Eye wògblɔ be: “Yuda blibo la katã kple mi Yerusalem nɔlawo kple Fia Yehosafat, misee!
Ale Yehowa gblɔ na mie nye esi, ‘Migavɔ̃ o, eye ŋɔ megadzi mi le ameha gã sia ta o, elabena aʋa la menye mia tɔ o, ke boŋ Mawu tɔe.
16 Etsɔ la, miho ɖe wo ŋu. Kpɔ ɖa, woato Ziz todzimɔ ava, eye miatu wo le bali la ƒe mlɔenu le Yeruel gbegbe ŋgɔ.
17 Miele asi de ge aʋa la me o. Mitɔ ɖe mia nɔƒewo keŋ ne miakpɔ ale si Yehowa le xɔxɔ ge na mii. Oo Yuda kple Yerusalem, migavɔ̃ o, eye ŋɔ megadzi mi o.
Etsɔ la, miho ɖe wo ŋu, eye Yehowa anɔ kpli mi.’” 18 Enumake Yehosafat bɔbɔ tsyɔ mo anyi, eye Yuda blibo la katã kple Yerusalem nɔlawo hã bɔbɔ tsyɔ mo anyi ɖe Yehowa ŋkume hede ta agu na Yehowa. 19 Eye Lewi vi siwo tso Kohat kple Kora ƒe dzidzimeviwo dome la tso, eye wokɔ gbe dzi sesĩe kafu Yehowa, Israel ƒe Mawu la. 20 Eye wofɔ ŋdi kanya ɖo ta Tekoa gbedzi. Esi woho yina la, Yehosafat tsi tre gblɔ be: “Oo Yuda kple mi Yerusalem nɔlawo, miɖo tom! Mixɔ Yehowa mia Mawu la dzi se, ne miate ŋu anɔ te sesĩe.
Mixɔ eƒe nyagblɔɖilawo dzi se, ne wòadze edzi na mi.” 21 Azɔ hã esi wòde adaŋu kple dukɔa vɔ la, eɖo hadzilawo be woadzi ha na Yehowa, eye woanɔ atsyɔ̃ɖoɖo kɔkɔe me adze aʋawɔlawo ŋgɔ adzi kafukafuha agblɔ be: “Mida akpe na Yehowa, elabena eƒe lɔlɔ̃ si nu metsina o la li tegbee.” 22 Esi wode asi kafukafuha dzidzi me kple dzidzɔ ko la, Yehowa kplɔ xadelawo de Amonitɔwo, Moab kple Seir tonutoa me tɔ siwo ho gbɔna Yuda la, ale be wowu wo nɔewo. 23 Eye Amonitɔwo kple Moabtɔwo tso ɖe Seir tonutoa me tɔwo ŋu, eye wotsrɔ̃ wo keŋkeŋ; eye esi wowu Seirtɔwo vɔ la, wo dometɔ ɖe sia ɖe trɔ ɖe ehavi ŋu, eye wotsrɔ̃ wo nɔewo.
24 Esi Yuda va gbetakpɔxɔ si le gbedzi la dzi, eye wokpɔ ameha la ta ɖa la, kpɔ ɖa, woƒe kukuwoe nye ema ɖo baba ɖe anyigba, eye ame aɖeke mekpɔtɔ o.
25 Eye Yehosafat kple eƒe dukɔ la va ha woƒe nuwo, eye wokpɔ nunɔamesi kple nudodo kple nu nyui geɖewo; eye woɖe wo le wo ŋu va se ɖe esime wòwu tsɔtsɔ na wo.
Wonɔ nuawo haha dzi ŋkeke etɔ̃ sɔŋ, elabena wosɔ gbɔ ŋutɔ. 26 Le ŋkeke enelia dzi la, woƒo ƒu ɖe Beraka Bali la me, elabena afi mae wokafu Yehowa le.
Esia tae wona ŋkɔ teƒe ma be Beraka Bali va se ɖe egbe. 27 Eye Yuda kple Yerusalem ŋutsuwo katã trɔ gbɔ, eye Yehosafat le wo nu wotrɔ gbɔ va Yerusalem kple dzidzɔ, elabena Yehowa na wokpɔ dzidzɔ le esi woɖu woƒe futɔwo dzi ta. 28 Eye wotsɔ kasaŋkuwo kple saŋkuwo kpakple kpẽwo va Yehowa ƒe aƒe la me le Yerusalem.
29 Esi anyigba la dzi fiaɖuƒewo se be Yehowa wɔ aʋa kple Israel ƒe futɔwo la, Mawu ƒe ŋɔdzi lé wo katã.
30 Ale Yehosafat ƒe fiaɖuƒe la ŋu fa, eye eƒe Mawu na gbɔdzɔe wo le goawo katã me.
31 Yehosafat yi edzi ɖu fia ɖe Yuda dzi. Exɔ ƒe blaetɔ̃ vɔ atɔ̃ esime wòzu fia, eye wòɖu fia ƒe blaeve vɔ atɔ̃ le Yerusalem. Dadaa ŋkɔe nye Azuba, Silhi vinyɔnu.
32 Eto fofoa Asa ƒe ʋe me. Mete ɖe aga o, eye wòwɔ nu si le dzɔdzɔe le Yehowa ŋkume. 33 Gake womeɖe nuxeƒewo ɖa o; eye dukɔ la medzra woƒe dzi ɖo ɖe wo tɔgbuiwo ƒe Mawu la ŋu haɖe o.
34 Ke Yehosafat ŋutinya susɔeawo, tso gɔmedzedze va se ɖe nuwuwu la, kpɔ ɖa, woŋlɔ wo ɖe nya siwo Yehu, Hanani vi, ŋlɔ wotsɔ de Israel-fiawo Ƒe Agbalẽ me la me.
35 Le esia megbe la, Yuda-fia Yehosafat wɔ ɖeka kple Israel-fia Ahaziya, ame si nye nu vlo wɔla. 36 Ewɔ ɖeka kplii wokpa tɔdziʋu siwo woatsɔ ayi Tarsis, eye wokpa tɔdziʋuawo le Ezion-Geber.
37 Gake Eliezer, si nye Dodavahu si tso Maresa la ƒe vi, gblɔ nya ɖi ɖe Yehosafat ŋu be: “Esi nèwɔ ɖeka kple Ahaziya ta la, Yehowa agblẽ wò dɔwo dome.” Eya ta tɔdziʋuawo gbã, eye womete ŋu de Tarsis o.
21:1-20
21 Eye wotsɔ Yehosafat mlɔ tɔgbuiawo gbɔ, woɖii ɖe tɔgbuiawo gbɔ le David Ƒe Du la me; eye via Yehoram zu fia ɖe eteƒe.
2 Nɔvia siwo nye Yehosafat viŋutsuwoe nye: Azariya, Yehiel, Zakariya, Azariya, Mikael kple Sefatiya, ame siawo katã nye Israel-fia Yehosafat viwo. 3 Eye wo fofo na nu geɖe wo: klosalo, sika kple nu xɔasiwo hekpe ɖe Yuda du sesẽ ŋu; gake etsɔ fiaɖuƒe la na Yehoram, elabena eyae nye ŋgɔgbevi la.
4 Esi Yehoram va le fofoa ƒe fiaɖuƒe la nu, eye wòli ke eɖokui la, ewu nɔviawo katã kple Israel ƒe amegãwo dometɔ aɖewo hã kple yi.
5 Yehoram xɔ ƒe blaetɔ̃ vɔ eve esime wòzu fia, eye wòɖu fia ƒe enyi le Yerusalem.
6 Eto Israel-fiawo ƒe ʋe me, abe ale si tututu Ahab ƒe aƒemetɔwo wɔ ene, elabena Ahab vinyɔnue wòɖe; eye wòwɔ nu si nye vɔ̃ le Yehowa ŋkume.
7 Ke Yehowa medi be yeatsrɔ̃ David ƒe aƒe la o, le nu, si wòbla kple David ta, elabena edo ŋugbe be yeana akaɖi aɖe eya kple viawo ɖaa.
8 Eƒe ŋkekewo mee Edom dze aglã ɖe Yuda ŋu, eye woɖo fia na wo ɖokui. 9 Eya ta Yehoram kple eƒe aʋafiawo ho yi kple woƒe tasiaɖamwo katã.
Efɔ le zã me yi ɖasi Edomtɔ siwo ɖe to ɖe eya kple tasiaɖam-megãwo. 10 Ke Edom dze aglã ɖe Yuda ŋu va se ɖe egbe sia.
Ɣemaɣi la, Libna hã dze aglã ɖe eŋu, elabena egblẽ Yehowa, tɔgbuiawo ƒe Mawu la ɖi.
11 Ewɔ nuxeƒewo hã ɖe Yuda towo dzi, ne wòana Yerusalem nɔlawo nawɔ gbɔgbɔmehasi, eye wòkplɔ Yuda trae.
12 Mlɔeba nyagblɔɖila Eliya ŋlɔ agbalẽ ɖo ɖee be: “Ale Yehowa, tɔgbuiwò David ƒe Mawu la, gblɔe nye esi, ‘Mèto fofowò Yehosafat ƒe ʋe me, alo Yuda-fia Asa ƒe ʋe me o. 13 Ke boŋ nèto Israel-fiawo ƒe ʋe me, eye nèna Yuda kple Yerusalem nɔlawo wɔ gbɔgbɔmehasi abe ale si Ahab ƒe aƒe la wɔ gbɔgbɔmehasi ene, eye gawu la, nèwu wò ŋutɔ nɔviwò siwo nye fofowò ƒe aƒemetɔwo, ame siwo nyo wu wò.
14 Eya ta Yehowa le nu tu ge kple wò dukɔ la, viwòwo, srɔ̃wòwo eye wòagblẽ wò nunɔamesiwo katã dome. 15 Ke wò la, dɔléle vovovowo aɖe kpe na wò tso ŋkeke yi ŋkeke hekpe ɖe dɔkamedɔ ŋu va se ɖe esime wò dɔkawo nado.’” 16 Eye Yehowa de adã tame na Filistitɔ kple Arabiatɔ siwo le Etiopiatɔwo xa la ɖe Yehoram ŋu.
17 Eya ta woho va Yuda hege ɖe eme sesẽe, eye wolɔ nu siwo katã wokpɔ le fia ƒe aƒe la me, eye woɖe aboyo viawo kple srɔ̃awo hã, negbe Yehoahaz, si nye viaŋutsuvi ɖevitɔ la koe wogblẽ ɖi nɛ.
18 Le nu siawo katã megbe la, Yehowa tsɔ dɔkawo ŋu dɔléle aɖe si womate ŋu ada o la ƒoe.
19 Esi ƒe eve va yi la, dɔlélea na eƒe dɔkawo do, eye mlɔeba dɔlélea na wòse veve ʋuu heku; eye eƒe dukɔ la medo dzo tsɔ de bubu eŋu abe ale si wodo dzo na tɔgbuiawo ene o. 20 Exɔ ƒe blaetɔ̃ vɔ eve esime wòzu fia, eye wòɖu fia ƒe enyi le Yerusalem. Eƒe ku meve ame aɖeke o. Eya ta woɖii ɖe David Ƒe Du la me, gake menye ɖe fiawo ɖiƒe o.
22:1-12
22 Eye Yerusalem nɔlawo tsɔ viaŋutsu ɖevitɔ Ahaziya ɖo fiae ɖe eteƒe, elabena adzoha siwo kpe ɖe Arabiatɔwo ŋu va asaɖa la me la wu xoxoetɔwo katã.
Eya ta Ahaziya, Yehoram vi, zu Yuda-fia.
2 Ahaziya xɔ ƒe blaeve vɔ eve esime wòzu fia, eye wòɖu fia ƒe ɖeka le Yerusalem. Dadaa ŋkɔe nye Ataliya, si nye Omri tɔgbuiyɔvi.
4 Ewɔ nu si nye vɔ̃ le Yehowa ŋkume abe Ahab ƒe aƒe la ene, elabena woawoe zu eƒe aɖaŋuɖolawo le fofoa ƒe ku megbe hena eƒe gbegblẽ. 5 Woƒe aɖaŋuɖoɖo nue wòzɔ le, eye wòkplɔ Ahab vi Yehoram, si nye Israel-fia la ɖo yi aʋa wɔ ge kple Siria-fia Hazael le Ramot-Gilead, afi si aŋutrɔdalawo de abi Yehoram ŋu le. 6 Eya ta etrɔ yi Yezreel be woakpɔ abi si wode eŋu le Rama esime wònɔ aʋa wɔm kple Siria-fia Hazael la gbɔ nɛ.
Ke Yuda-fia Ahaziya, Yehoram vi, yi be yeakpɔ Ahab vi Yehoram ɖa le Yezreel, elabena exɔ abi. 7 Ke Mawu gbɔe Ahaziya ƒe anyidzedze tso esi wòyi Yehoram gbɔ; esi wòyi la, eya kple Yehoram woyi ɖakpe Yehu, Nimsi tɔgbuiyɔvi, ame si Yehowa si ami na be wòatsrɔ̃ Ahab ƒe aƒe la. 8 Esi Yehu ho ɖe Ahab ƒe aƒe la ŋu be yeatsrɔ̃e la, ekpɔ Yuda-megãwo kple Ahaziya nɔviŋutsuwo ƒe vi siwo nye Ahaziya ŋumewo, eye wòwu wo. 9 Azɔ edi Ahaziya; wolée le afi si wòbe ɖo le Samaria, eye wokplɔe vɛ na Yehu.
Wowui, eye woɖii, elabena wogblɔ be: “Yehosafat, ame si di Yehowa kple eƒe dzi blibo la, ƒe tɔgbuiyɔvie.”
Ame aɖeke meganɔ Ahaziya ƒe aƒe la me si ate ŋu aɖu fia o.
10 Esi Ataliya, si nye Ahaziya dada kpɔ be ye vi la ku la, etso hetsrɔ̃ Yuda ƒe aƒe ƒe fiaƒome blibo la.
11 Gake Yehosabat si nye fia la ƒe vinyɔnu fi Yehoas, Ahaziya vi, le fiaviŋutsu siwo wu ge wole la dome, eye wòkplɔ eya kple eƒe nonala yi ɖaɣla ɖe xɔ ememetɔ aɖe me. Eye Fia Yehoram vinyɔnu Yehosabat (si nye nunɔla Yehoyada srɔ̃, ame si nye Ahaziya nɔvinyɔnu) tsɔe ɣla ɖe Ataliya ale be mewui o.
12 Enɔ ɣaɣla le wo gbɔ le Mawu vavã ƒe aƒe la me ƒe ade, esime Ataliya nɔ fia ɖum ɖe anyigba la dzi.
23:1-21
23 Le ƒe adrelia me la, Yehoyada wɔ nu dzinɔameƒotɔe, eye wòbla nu kple ame alafa ƒe tatɔ siwo nye Azariya, Yeroham vi, Ismael, Yehohanan vi, Azariya, Obed vi, Maaseya, Adaya vi, kple Elisafat, Zikri vi. 2 Emegbe wotsa le Yuda, eye woƒo Lewi viwo nu ƒu tso Yuda duwo katã me hekpe ɖe Israel ƒe tatɔ siwo le wo fofowo ƒe aƒekɔawo nu la ŋu.
Esi wova Yerusalem la, 3 ha blibo la katã bla nu kple fia la le Mawu vavã la ƒe aƒe la me; emegbe Yehoyada gblɔ na wo be: “Kpɔ ɖa!
4 Nu si miawɔe nye esi: Mima nunɔlawo kple Lewi vi siwo vaa dɔme le Sabat dzi la ɖe akpa etɔ̃ me. Akpa ɖeka nanye agbonudzɔlawo; 5 akpa ɖeka nanɔ fia ƒe aƒe la me; eye akpa ɖeka nanɔ Gɔmeɖokpegbo la nu; eye dukɔ blibo la katã nanɔ Yehowa ƒe aƒe la ƒe xɔxɔnuwo. 6 Migaɖe mɔ ame aɖeke nage ɖe Yehowa ƒe aƒe la me o, negbe nunɔlawo kple Lewi vi siwo le subɔsubɔm la ko. Ame siawoe age ɖe eme, elabena ƒuƒoƒo kɔkɔe wonye, eye dukɔ blibo la katã nawɔ nu si Yehowa ɖo na wo. 7 Lewi viwo naƒo xlã fia la godoo, eye ame sia ame ƒe aʋawɔnuwo nanɔ esi. Ame sia ame si age ɖe aƒea me la, woawui. Eye minɔ fia la ŋu le afi sia afi si wòayi.”
8 Eye Lewi viwo kple Yuda blibo la katã wɔ abe ale si tututu nunɔla Yehoyada de se ene. Eya ta wo dometɔ ɖe sia ɖe kplɔ eƒe ame siwo va le Sabat dzi kple ame siwo adzo le Sabat dzi la siaa, elabena nunɔla Yehoyada meɖe asi le hatsotso siwo va dɔa me la ŋu o. 9 Eye nunɔla Yehoyada tsɔ Fia David ƒe akplɔwo kple akpoxɔnuwo kpakple akpoxɔnu kotoowo, siwo nɔ Mawu vavã la ƒe aƒe la me la, na ame alafa ƒe tatɔwo.
10 Eye wòɖo dukɔ blibo la katã, ame sia ame ƒe aʋawɔnuwo le esi, wole aƒe la ƒe ɖusime va se ɖe aƒe la ƒe miame, kple vɔsamlekpui la gbɔ kpakple aƒe la ŋu, woƒo xlã fia la godoo va kpe. 11 Azɔ wokplɔ fia vi la do goe heɖɔ fiakuku la nɛ eye wotsɔ Ðaseɖiɖi la ɖo ta nɛ, eye woɖoe fiae; ale Yehoyada kple viaŋutsuwo si ami nɛ hegblɔ be: “Fia nenɔ agbe tegbee!” 12 Esi Ataliya se hoowɔwɔ kple amewo ƒe duƒuƒu kpakple ɣli si amewo tsɔ nɔ fia la kafum la, eva dukɔ la gbɔ le Yehowa ƒe aƒe la me enumake. 13 Eye wòkpɔ fia la le tsitre ɖe eƒe sɔti la gbɔ le mɔa nu.
Enumake Ataliya dze eƒe awuwo hedo ɣli be: “Nugbeɖoɖoe! Nugbeɖoɖoe!” 14 Ke Yehoyada dɔ ame alafa ƒe tatɔ siwo le aʋakɔ la nu gblɔ na wo be: “Mikplɔe do go le ameawo dome, eye ame sia ame si adze eyome la, mida yii ƒu anyi!” Elabena nunɔla la gblɔ be: “Migawui ɖe Yehowa ƒe aƒe la me o.” 15 Eya ta wolée, eye esi wova ɖo Sɔgbo si le fia ƒe aƒe la me nu la, wowui ɖe afi ma.
16 Eye Yehoyada ŋutɔ bla nu kple dukɔ la kpakple fia la, be yewoayi edzi anye Yehowa ƒe dukɔ.
>Ʉh\80\AF剔i\E8\F0\E7"-f%fz\E8\94,a\FD-QmMh9\81dB\92\F7\00Ʋghfe$\90e q\E7\E25{\EF8NuD\ADl\E5 \E3ie$\CDAO\C8_kI\F4\F4Eɧ1;a\00v%\E3\E5G%8\E9\DCM0\E5\EF\FF n
\E7t\EEWr{\F4.f8wiu"ugM8eC^M\83\B4H\A0\B4[$ tnt4@i{e.\A0\83t?jSg\E5X|

2\B4\B0AxmEu&M`"n[7e,q%jxɔ tzmd~\C9^\F3H\E6u\00l!\C0\EFu(\BC 6,`"e$i\E5U\EB;trY\C9\FE\F99aj/tl7z|.
.t uE1g\F8\94eSu*

X9of(\E9j\E5so \CE\F7\E5 \FE0y\FBa*\BD딡aAta&\F2ԉ

he mm\B4\EEQvjof\A0WngGw*hu$^#\AE`\C9f0\CD\E4!0\AF\E6 <hE!!cs\E5i"\BD9\86j\E6 ]3r!%/\C1=o0`$JE$6En8 /."\E4]\A7(iq\D5n&S\A5ƀ\99)2X\96Z\B5i\E3)'d#to\E1lkR`犉\F2 \E0-\E0q4p\A0\F4\82bbwbcXWe"p\BA

\AC0Po5e\E2g)gna%\B7n͞a$g`a\C2\C0\81\87"l`11v \90\8F=l%\C8Q%rus\C1\ECdOT.mfzo\A02\F9pgoQ&c\C8}C$V\A9\D0+ٔj\CBrm\A8U\E9 \E9gm fkrâ$\E4a \C6\F6\F1sb\99\96.'$\E9}jw%ٔl$~p4K['i%l >\81\AC\E7!q f9U \91\E1$N\E81\EEu0\F5cjow\C9$08\00GYt !i\E5\E7\A3:G$ /@yà \CBv`m\A0%Wk\EF\94&Rhkn]`Ja \BB2d\E1\BB*8G\E9ܤd\FAy\C4RȄ\BCeye\A4\F7\8Erw

\E7kA}ej*SeS3el{(yfDr\E5n:`ajd-\E4{0ra\C1\FE$\F1a\ECnmc\00&\F4wr\D5Wr.\00\B09msHwiv5 t\89\B4\E1)|\E5\80-\E9\AC\E0JnTV\89\94\A07\F1rl$r\D5c\88\00`a t\C0\BB2F`fz\C1&\89a|+ da\9CA\EAסּDe(\80dy\EDh%\EFP~\C9f 7\C0\C4`Yw\F8k7"B\96u0fF\90gla\E0]`L\CBf&\C96i\D4\E6u\A0ca\F20nqA\00s\F3sɜsb\A9\8C`\88Xg\C9\C5nu\95{\00k\F4bu(X\8D\94c\E0\EC\DD\E4%h\F0Vus\CF  q\ADanuso!\AB\C4lEb^\FE\F3a\CCm'\A5cO$
ia\F14 ufW\E2mn\00B<t%H a\C5LP`H*\A9Co\E2(\E4\EA\E4\00b\EC\F6\F4yew)e d\ED\A4T\E9t\AD\A3/Og"
i`\E1

oL\E3tig\C3)\C2E\A8Nv`l\E64\98W \DF-\EDaole2/\F6]o'\A0\B3}jn \8Ae\E2*\F2sZue ,"!kaTWe8[\EEu \C8wv\C9\E0\FF\E5n$o\EAld"w\E8\C3<!j\A0\E3od8\A4e\00x%q\00!\EEi\E6\F4jʶth|\EDu*\A2!\9B?\B0 B1tdtj\F5(\00mo\E3dm@(j=-t`n-#{4/e$8~\FDm84Cy0vHe\EB+om\FF\00\99s\B0>2dd2P|`I\E90d\B8ec/u2q(o\C6$aCm&%mǰ\98\BB `ousd\BBcr ao\C4pk`oc0jkc\E8df`\EC*,gd vg\ED\A7}BA\F1 \EBw$iiw "i\EChqR\A0KehNj\E1lp\EA\BF1\E8\E1,(\E0gv6iuVff\A5 mLm

23 Esi ƒe trɔ la, Siriatɔwo ƒe aʋakɔ aɖe ho ɖe Yehoas ŋu, eye wova dze Yuda kple Yerusalem dzi. Wotsrɔ̃ dukɔ la ƒe amegãwo katã, eye woɖo woƒe aboyonuwo katã ɖe Damasko-fia.
24 Togbɔ be ame ʋɛ aɖewo koe Siriatɔwo ƒe aʋakɔ la nye hã la, Yehowa tsɔ aʋakɔ si me ame gbogbo aɖewo le la de asi na wo, le esi wogblẽ Yehowa, wo tɔgbuiwo ƒe Mawu la ɖi ta; ale wohe to na Yehoas.
25 Esi wodzo le egbɔ (le abidede eŋu vevie megbe la), eya ŋutɔ ŋumewo ɖo nugbe ɖe eŋu le nunɔla Yehoyada viwo ƒe ʋu ta.
Wowui le eya ŋutɔ ƒe aba dzi.
Ale wòku, eye woɖii ɖe David Ƒe Du la me, gake womeɖii ɖe fiawo ɖiƒe o.
26 Ame siwo ɖo nugbe ɖe eŋu la woe nye: Zabad, si nye Amoni-nyɔnu Simeat ƒe vi, kple Yehozabad, si nye Moab-nyɔnu Simrit ƒe vi.
27 Ke viawo kple nya gbogbo siwo wogblɔ ɖe eŋu kpakple ale si wogbugbɔ ɖɔ Mawu vavã la ƒe aƒe la ɖo yi keke eƒe agunu ke la, woŋlɔ nu siawo katã ɖe Fiawo Ƒe Agbalẽ me nuŋlɔɖiwo me.
Eye via Amaziya zu fia ɖe eteƒe.
25:1-28
25 Amaziya xɔ ƒe blaeve vɔ atɔ̃ esime wòzu fia, eye wòɖu fia ƒe blaeve vɔ asieke le Yerusalem.
Dadaa ŋkɔe nye Yehoadan tso Yerusalem.
2 Ewɔ nu si nyo le Yehowa ŋkume, negbe ɖeko mewɔe kple dzi blibo o.
3 Esi fiaɖuƒe la nya li ke ɖe esi me ko la, ewu eƒe dɔla siwo wu fofoa fia la. 4 Gake mewu wo viwo ya o, elabena ewɔ nu wòsɔ ɖe nya si woŋlɔ ɖe Se la me le Mose ƒe agbalẽ la me nu, afi si Yehowa de se le be: “Fofowo maku ɖe viwo ta o, eye viwo hã maku ɖe fofowo ta o; ke boŋ ame sia ame aku ɖe eya ŋutɔ ƒe nu vɔ̃ ta.”
5 Amaziya ƒo Yuda nu ƒu le wo fofowo ƒe aƒekɔwo nu, ena wotɔ ɖi le Yuda bliboa kple Benyamin ƒe ame akpe ƒe tatɔwo kple ame alafa ƒe tatɔwo nu. Eye woŋlɔ ame siwo xɔ ƒe blaeve kple edzivɔ la ƒe ŋkɔ, eye wòkpɔ be wole aʋawɔla bibi akpe alafa etɔ̃, siwo ate ŋu ayi aʋa, eye woate ŋu azã akplɔ kple akpoxɔnu gã.
6 Gawu la, etsɔ klosalo talento alafa ɖeka da aʋakalẽtɔ akpe alafa ɖeka tso Israel. 7 Ke Mawu vavã la ƒe ame aɖe va egbɔ gblɔ be: “Oo fia, mègana Israel ƒe aʋakɔ la nayi kpli wò o, elabena Yehowa meli kple Israel o, meli kple Efrayim vi aɖeke o.
8 Ke boŋ wò ɖeka yi, wɔ ŋutsu, eye lé dzi ɖe ƒo nàwɔ aʋa la. Ne menye nenema o la, Mawu vavã la ate ŋu ana nàtsi wò futɔwo si me, elabena ŋusẽ le Mawu si be wòakpe ɖe ame ŋu alo ana wòatsi aʋa.” 9 Amaziya ɖo eŋu na Mawu vavã ƒe ame la be: “Ke talento alafa ɖeka si metsɔ na Israel ƒe aʋakɔwo ya ɖe?” Mawu vavã la ƒe ame la ɖo eŋu be: “Yehowa ate ŋu ana nu geɖe wò wu ema.” 10 Eya ta Amaziya ɖo aʋakɔ siwo tso Efrayim va la ɖe wo de.
Eye wodo dɔmedzoe ɖe Yuda ŋu vevie, ale wotrɔ yi wo de kple dziku helĩhelĩ. 11 Amaziya lé dzi ɖe ƒo, eye wòkplɔ eƒe amewo woyi Dzebali la me, eye wòwu Seirtɔ akpe ewo. 12 Yuda viwo lé ame akpe ewo agbagbee, wokplɔ wo yi agakpe tame, eye wotutu wo tso agakpea tame, eye wo katã kaka ʋayaʋaya.
13 Ke aʋakɔ si ŋu Amaziya ɖe asi le, be woagayi aʋa la kpli ye o la, nɔ Yuda duwo dzi dzem, tso Samaria va se ɖe Bet-Horon hewu wo dometɔ akpe etɔ̃, eye woha aboyonu gbogbo aɖe.
14 Esi Amaziya gbɔ tso Edomtɔwo siƒe la, efɔ Seirtɔwo ƒe mawuwo gbɔe, eye wòli wo wozu mawuwo nɛ, eye wòdea ta agu na wo hedoa dzudzɔ na wo. 15 Eya ta Yehowa do dziku ɖe Amaziya ŋu vevie, eye wòdɔ nyagblɔɖila aɖe ɖe egbɔ wòva gblɔ nɛ be: “Nu ka tae nèdze dukɔ si ƒe mawuwo mete ŋu ɖe woawo ŋutɔwo ƒe dukɔ tso asiwò me o la yome?” 16 Esi wònɔ nu ƒom kplii la, fia la biae be: “Fia ƒe aɖaŋuɖolae míeɖo wòea? Zi ɖoɖoe! Nu ka tae woawu wò?” Eya ta nyagblɔɖila la zi ɖoɖoe, gake egblɔ be: “Menyae be Mawu ɖoe be yeatsrɔ̃ wò, elabena èwɔ nu sia, eye mèɖo to nye aɖaŋuɖoɖo o.”
17 Esi Yuda-fia Amaziya de adaŋu kple eƒe aɖaŋuɖolawo megbe la, edɔ amewo ɖo ɖe Yehoas, Yehoahaz vi, Yehu vi, si nye Israel-fia be: “Va ne míakpe aʋa.” 18 Eye Israel-fia Yehoas ɖo du ɖe Yuda-fia Amaziya be: “Ŋuve si le Lebanon la ɖo du ɖe sederti si le Lebanon be, ‘Tsɔ viwònyɔnu na vinyeŋutsu ne wòaɖe.’ Ke lã wɔadã aɖe si le Lebanon la va nya avuzi le ŋuve la dzi. 19 Ègblɔ na ɖokuiwò be, ‘Kpɔ ɖa, mesi Edom.’ Eya ta wò dzi de asi dada me hele kafukafu dim. Azɔ la, nɔ wò ŋutɔ aƒewò me kpoo.
Nu ka tae nàdɔ avu adze anyi ahana Yuda hã nadze anyi kpli wò?” 20 Gake Amaziya meɖo to o, elabena Mawu vavã la gbɔe wòtso, ne wòatsɔ wo ade asi na woƒe futɔwo, elabena wodze Edom ƒe mawuwo yome. 21 Eya ta Israel-fia Yehoas ho yi, eye eya kple Yuda-fia Amaziya wokpe aʋa le Bet-Semes, si le Yuda.
22 Eye Israel ɖu Yuda dzi, eye wo dometɔ ɖe sia ɖe si yi aƒe me.
23 Israel-fia Yehoas lé Yuda-fia Amaziya, Yehoas vi, Yehoahaz vi, le Bet-Semes. Ekplɔe va Yerusalem, eye wògbã Yerusalem glia, tso Efrayim-gbo la nu va se ɖe Dzogoedzigbo la gbɔ, ele abɔklugui alafa ene.
24 Eye wòlɔ sikawo katã kple klosalo kpakple nu siwo katã le Mawu vavã la ƒe aƒe la me, siwo le Obed-Edom ƒe dzikpɔkpɔ te kple fia ƒe aƒe la me kesinɔnuwo hekpe ɖe ame siwo wòɖe aboyoe la ŋu.
Eye wòtrɔ yi Samaria. 25 Amaziya, Yehoas vi, si nye Yuda-fia, nɔ agbe ƒe wuiatɔ̃ le Yehoas, Yehoahaz vi, si nye Israel-fia ƒe ku megbe.
26 Ke Amaziya ŋutinya susɔeawo, tso gɔmedzedze va se ɖe nuwuwu la, kpɔ ɖa, woŋlɔ wo ɖe Yuda Kple Israel Fiawo Ƒe Agbalẽ me.
27 Tso esime Amaziya trɔ le Yehowa yome la, woɖo nugbe ɖe eŋu le Yerusalem. Eye wòsi yi Lakis, gake wodɔ ame woyi Lakis ɖawui le afi ma.
28 Eye wokɔe ɖe sɔwo dzi va ɖi ɖe tɔgbuiawo gbɔ le Yuda du la me.
26:1-23
26 Azɔ Yuda dukɔ blibo la tsɔ Uziya, si xɔ ƒe wuiade la ɖo fia ɖe fofoa Amaziya teƒe.
2 Eyae gbugbɔ tso Elot dua, eye wògazu Yuda tɔ esi wotsɔ fia la mlɔ tɔgbuiawo gbɔ megbe.
3 Uziya xɔ ƒe wuiade esime wòzu fia, eye wòɖu fia ƒe blaatɔ̃ vɔ eve le Yerusalem. Dadaa ŋkɔe nye Yekolia tso Yerusalem.
4 Ewɔ nu si nyo le Yehowa ŋkume, abe ale si fofoa Amaziya wɔ ene. 5 Edi Mawu le Zakariya, ame si fia Mawu vavã la vɔvɔ̃e la ƒe ŋkekeawo me. Ɣeyiɣi siwo me wòdi Yehowa la, Mawu vavã la na nu dze edzi nɛ.
6 Eho yi ɖawɔ aʋa kple Filistitɔwo, eye wògbã Gat kple Yabne kpakple Asdod ƒe gliwo. Eye wòtso duwo ɖe Asdod nuto la me kple Filistitɔwo ƒe nuto la me. 7 Mawu vavã la kpe ɖe eŋu wòsi Filistitɔwo kple Arabiatɔ siwo le Gurbaal kpakple Meunitɔwo. 8 Eye Amonitɔwo xea adzɔ na Uziya. Mlɔeba eƒe ŋkɔ de keke Egipte ke, elabena ekpɔ ŋusẽ eteƒe mekɔ o.
9 Azɔ hã, Uziya tu xɔ tsralawo ɖe Yerusalem, ɖe Dzogoedzigbo la xa kple Balimegbo la xa kpakple Sɔti la xa, eye wòwɔ wo wosesẽ.
10 Gawu la, etu xɔ tsralawo ɖe gbedzi, eye wòɖe tsido geɖewo (elabena lãha gbogbo aɖe nɔ esi); eye wòwɔe nenema ɖe Sefela kple tonyigba gbadza la hã dzi. Agbledelawo kple waingbledelawo nɔ esi le towo dzi kple Karmel, elabena elɔ̃a agbledede.
Agbalẽŋlɔla Yeiel kple dzikpɔla Maaseya, ame siwo le Hananiya si nye fia ƒe amegãwo dometɔ ɖeka ƒe kpɔkplɔ te lae xlẽ ameawo heŋlɔ wo ŋkɔ. 12 Tatɔ siwo le wo fofowo ƒe aƒekɔawo nu siwo le aʋakalẽtɔ siawo nu la katã ƒe xexlẽme le ame akpe eve alafa ade. 13 Aʋakɔ siwo le woƒe kpɔkplɔ te la le ŋutsu akpe alafa etɔ̃ kple adre alafa atɔ̃ siwo le klalo na aʋawɔwɔ, eye wonye aʋakɔ sesẽ siwo kpena ɖe fia la ŋu ɖe futɔwo ŋu. 14 Uziya wɔ akpoxɔnuwo, akplɔwo, gakukuwo, gawuwo, dawo kple akafomekpewo na aʋakɔ blibo la katã. 15 Azɔ hã, ena mɔ̃ɖaŋudɔwɔlawo wɔ aʋawɔmɔ̃wo le Yerusalem; woda wo ɖe xɔ tsralawo tame kple dzogoewo dzi tsɔ daa aŋutrɔwo kple kpe gãwo.
Ale eƒe ŋkɔ de du, elabena wokpe ɖe eŋu ale gbegbe va se ɖe esime ŋusẽ ɖo eŋu.
16 Ke esi ŋusẽ nya ɖo eŋu ko la, eƒe dzi de asi dada me eye wòhe vɔ̃ va eɖokui dzi, mewɔ nuteƒe na Yehowa eƒe Mawu la o, eye wòge ɖe gbedoxɔ la me be yeado dzudzɔ ʋeʋĩ ɖe dzudzɔdomlekpui la dzi.
Do le kɔkɔeƒe la, elabena mèwɔ nuteƒe o, eye Yehowa Mawu made bubu aɖeke ŋuwò o.” 19 Ke Uziya si lé dzudzɔdosonu ɖe asi be yeado dzudzɔ ʋeʋĩ la, do dziku vevie; eye esi wòdo dziku ɖe nunɔlawo ŋu vevie la, kasia anyidɔ ƒo ɖe eƒe ŋgonu le nunɔlawo ŋkume le Yehowa ƒe xɔ la me, le dzudzɔdomlekpui la xa. 20 Esi nunɔlawo ƒe tatɔ Azariya kple nunɔlawo katã trɔ ɖe eŋu la, wokpɔ be anyi ƒo ɖe eƒe ŋgonu!
Eya ta wonyae afɔtsɔtsɔe tso afi ma; eya ŋutɔ hã wɔ kabakaba do go, elabena Yehowa ƒoe. 21 Ale Fia Uziya zu anyidɔléla va se ɖe eƒe kugbe. Eɖe ɖe aga nɔ aƒe aɖe me le anyidɔ la ta, womeɖe mɔ nɛ be wòava Yehowa ƒe aƒe la me o. Via Yotam nɔ fia ƒe aƒe la nu hedrɔ̃ ʋɔnu na dukɔ la.
22 Ke Uziya ŋutinya susɔeawo, tso gɔmedzedze va se ɖe nuwuwu la, nyagblɔɖila Yesaya, Amoz vi, ŋlɔ wo ɖi.
23 Eye wotsɔ Uziya mlɔ tɔgbuiawo gbɔ, woɖii ɖe tɔgbuiawo gbɔ, gake le fiawo ƒe ameɖinyigba ƒe akpa aɖe, elabena wogblɔ be: “Anyidɔlélae.” Eye via Yotam zu fia ɖe eteƒe.
27:1-9
27 Yotam xɔ ƒe blaeve vɔ atɔ̃ esime wòzu fia, eye wòɖu fia ƒe wuiade le Yerusalem. Dadaa ŋkɔe nye Yerusa, eye wònye Zadok vinyɔnu.
2 Ewɔ nu si nyo le Yehowa ŋkume, abe ale si fofoa Uziya wɔ ene, ɖeko eya mege ɖe Yehowa ƒe gbedoxɔ la me madzemadzee o. Ke hã dukɔ la ganɔ nu gbegblẽ wɔwɔ dzi kokoko.
3 Eɖe dzigbegbo ɖe Yehowa ƒe aƒe la ŋu, eye wòtu xɔ geɖe ɖe Ofel gli la dzi. 4 Etso duwo ɖe Yuda tonuto la me, eye wòtu mɔ́wo kple xɔ tsralawo ɖe avewo me.
5 Ewɔ aʋa kple Amonitɔwo ƒe fia, eye wòɖu wo dzi, ale be Amonitɔwo tsɔ klosalo talento alafa ɖeka kple lu kɔr akpe ewo kple ƒo kɔr akpe ewo nɛ le ƒe ma me. Amonitɔwo xe adzɔ sia ke nɛ, le ƒe evelia kple etɔ̃lia hã me.
6 Eya ta Yotam nɔ ŋusẽ kpɔm ɖe edzi, elabena ezɔ nyuie le Yehowa eƒe Mawu la ŋkume.
7 Ke Yotam ŋutinya susɔeawo kple eƒe aʋawo katã kpakple eƒe nuwɔnawo la, woŋlɔ wo ɖe Israel Kple Yuda Fiawo Ƒe Agbalẽ me.
8 Exɔ ƒe blaeve vɔ atɔ̃ esime wòzu fia, eye wòɖu fia ƒe wuiade le Yerusalem.
9 Eye wotsɔ Yotam mlɔ tɔgbuiawo gbɔ, woɖii ɖe David Ƒe Du la me. Eye via Ahaz zu fia ɖe eteƒe.
28:1-27
28 Ahaz xɔ ƒe blaeve esime wòzu fia, eye wòɖu fia ƒe wuiade le Yerusalem.
Mewɔ nu si le dzɔdzɔe le Yehowa ŋkume abe tɔgbuia David ene o. 2 Ke boŋ eto Israel-fiawo ƒe ʋe me, ewɔ Baal ƒe galegbawo gɔ̃ hã.
3 Edo dzudzɔ le Hinom Vi Ƒe Bali la me, eye wòtɔ dzo viawo, le dukɔ siwo Yehowa nya le Israel-viwo ŋgɔ la ƒe ŋunyɔnuwo nu. 4 Azɔ hã, esa vɔ hedo dzudzɔ edziedzi le nuxeƒewo kple togbɛwo dzi kpakple ati dama ɖe sia ɖe te.
5 Esia ta Yehowa, eƒe Mawu la, tsɔe de asi na Siria-fia, ale be wosii, eye woɖe aboyo ame gbogbo aɖewo hekplɔ wo yi Damasko. Wotsɔe de asi na Israel-fia hã, eye wòsii hewu ame gbogbo aɖewo.
6 Ale Peka, Remaliya vi, wu ame akpe alafa ɖeka blaeve, siwo nye kalẽtɔwo sɔŋ le Yuda le ŋkeke ɖeka dzi, elabena wogblẽ Yehowa, wo tɔgbuiwo ƒe Mawu la ɖi. 7 Eye Zikri, ame si nye Efrayim ŋutsu kalẽtɔ aɖe la, wu Maaseya, si nye fiaviŋutsu, kple Azrikam, si nye fiasã nu nɔla, kple Elkana, ame si nye evelia kplɔ fia ɖo. 8 Gawu la, Israel-viwo ɖe aboyo wo nɔviwo dometɔ akpe alafa eve, nyɔnuwo, ŋutsuviwo kple nyɔnuviwo; eye woha woƒe nu gbogbo aɖewo hã, emegbe wotsɔ aboyonuawo va Samaria.
9 Ke Yehowa ƒe nyagblɔɖila aɖe le afi ma, si ŋkɔe nye Oded. Eyi ɖado go aʋakɔ si trɔ gbɔna Samaria la, eye wògblɔ na wo be: “Kpɔ ɖa!
Esi Yehowa, mia tɔgbuiwo ƒe Mawu la, do dziku ɖe Yuda ŋu vevie tae wòtsɔe de asi na mi, ale be mietsɔ dɔmedzoe helĩhelĩ si de keke dziƒo ke la, wu amewo le wo dome. 10 Eye azɔ mieɖoe be miazi Yuda kple Yerusalem viwo dzi woazu subɔviŋutsuwo kple subɔvinyɔnuwo na mi.
Gake ɖe miawo ŋutɔwo hã mieɖi fɔ le Yehowa mia Mawu la ŋkume oa? 11 Eya ta miɖo tom, ne miagbugbɔ aboyome siwo miekplɔ tso mia nɔviwo dome la yii, elabena Yehowa ƒe dɔmedzoe fla ɖe mia ŋu.” 12 Ale Efrayim viwo ƒe tatɔwo dome ŋutsu aɖewo, siwo nye Azariya, Yehohanan vi, Berekiya, Mesilemot vi, Yehizkiya, Salum vi kple Amasa, Hadlai vi, tso ɖe ame siwo gbɔ tso aʋa la ŋu, 13 eye wogblɔ na wo be: “Migakplɔ aboyomeawo va afi sia o, elabena ana míaɖi fɔ le Yehowa ŋkume.
Nu si mieɖo be yewoawɔ la ana míaƒe nu vɔ̃wo kple fɔɖiɖi nadzi ɖe edzi, evɔ míaƒe fɔɖiɖi la sɔ gbɔ xoxo, eye dɔmedzoe le bibim ɖe Israel ŋu.” 14 Eya ta asrafoawo ɖe asi le aboyomeawo kple aboyonuawo ŋu na amegãwo kple ha blibo la. 15 Azɔ ŋutsu siwo wotia la tso, eye wokplɔ aboyomeawo, eye wotsɔ awu tso aboyonuawo me do na ame siwo katã le amama. Ale wodo awu na wo, eye wotsɔ afɔkpa, nuɖuɖu kple nunono na wo, eye wosi ami na wo.
17 Edomtɔwo gava si Yuda heɖe aboyo amewo dzoe. 18 Ke Filistitɔwo dze Sefela duwo kple Negeb duwo dzi le Yuda, eye woxɔ Bet-Semes, Aiyalon, Gederot, Soko kple eŋu duwo, Timna kple eŋu duwo kpakple Gimzo kple eŋu duwo; eye wonɔ afi ma. 19 Elabena Yehowa bɔbɔ Yuda ɖe anyi le Israel-fia Ahaz ta, le esi wòna wowɔ nu wògbɔ eme le Yuda, eye woƒe nuteƒemawɔmawɔ ɖe Yehowa ŋu do agbogbo ta.
20 Mlɔeba Asiria-fia Tilgat-Pilneser ho ɖe eŋu, eye wòhe xaxa va edzi le esi wòakpe ɖe eŋu teƒe. 21 Evɔ wònye Ahaz ha Yehowa ƒe aƒe kple fia ƒe aƒe kpakple amegãwo ƒe aƒewo tsɔ na Asiria-fia hafi, gake meɖe vi aɖeke nɛ o.
22 Ke le xaxaɣi sia me hã la, Fia Ahaz ƒe nuteƒemawɔmawɔ na Yehowa gado fievo ɖe edzi.
23 Eye wòde asi vɔsasa me na Damaskotɔ siwo sii la ƒe mawuwo hegblɔ be: “Esi Siria-fiawo ƒe mawuwo le kpekpem ɖe wo ŋu ta la, woawoe masa vɔ na, ne woakpe ɖe ŋunye.” Ale esia zu nukikli na eya ŋutɔ kple Israel blibo la.
24 Gawu la, Ahaz lɔ Mawu vavã la ƒe aƒe la ŋu dɔwɔnuwo katã, eye wògbã Mawu vavã la ƒe aƒe la ŋu dɔwɔnuwo kakɛkakɛ, eye wòdo Yehowa ƒe aƒe la ƒe ʋɔtruwo, eye wòɖi vɔsamlekpuiwo na eɖokui ɖe dzogoe ɖe sia ɖe dzi le Yerusalem. 25 Eye wòwɔ nuxeƒewo ɖe Yuda duwo katã me, ne woado dzudzɔ na mawu bubuwo, ale wòdo dziku na Yehowa, tɔgbuiawo ƒe Mawu la.
26 Ke eŋutinya susɔeawo kple eƒe nuwɔnawo katã, tso gɔmedzedze va se ɖe nuwuwu la, woŋlɔ wo ɖe Yuda Kple Israel Fiawo Ƒe Agbalẽ me.
27 Eye wotsɔ Ahaz mlɔ tɔgbuiawo gbɔ, woɖii ɖe du la me le Yerusalem, elabena womekɔe yi Israel-fiawo ɖiƒe o. Eye via Hizkiya zu fia ɖe eteƒe.
29:1-36
29 Hizkiya zu fia esime wòxɔ ƒe blaeve vɔ atɔ̃, eye wòɖu fia ƒe blaeve vɔ asieke le Yerusalem. Dadaa ŋkɔe nye Abiya, Zakariya vinyɔnu.
2 Ewɔ nu si nyo le Yehowa ŋkume, abe ale si tɔgbuia David wɔ ene.
3 Le eƒe fiaɖuɖu ƒe ƒe gbãtɔ ƒe ɣleti gbãtɔ me la, eʋu Yehowa ƒe aƒe la ƒe ʋɔtruawo, eye wòɖɔ wo ɖo. 4 Ena nunɔlawo kple Lewi viwo va, eye wokpe ta ɖe gbadzaƒe le ɣedzeƒe gome.
5 Eye wògblɔ na wo be: “Mi Lewi viwo, miɖo tom.
Womegadoa dzudzɔ ʋeʋĩ o, eye womegasaa numevɔwo na Israel ƒe Mawu la le kɔkɔeƒe la o. 8 Eya ta Yehowa ƒe dɔmedzoe va Yuda kple Yerusalem dzi, ale be wòwɔ wo wozu ŋɔdzinu kple nu wɔmoyaa kpakple nu si ŋu woalia aku ɖo, abe ale si tututu miele ekpɔm kple miawo ŋutɔwo miaƒe ŋkuwo ene. 9 Eye kpɔ ɖa, mía tɔgbuiwo tsi yi nu, eye mía viŋutsuwo kple mía vinyɔnuwo kpakple mía srɔ̃wo yi aboyo me le esia ta.
10 Medi vevie tso dzi me be mabla nu kple Yehowa, Israel ƒe Mawu la, ne eƒe dziku helĩhelĩ si wòdo ɖe mía ŋu la nu nafa.
11 Azɔ la, vinyewo, miganɔ anyi ɖi ko o, elabena miawoe Yehowa tia be miatɔ ɖe eŋkume, asubɔe ahado dzudzɔ ʋeʋĩ nɛ.”
12 Eye Lewi viwo tso ɖe dɔa ŋu. Mahat, Amasai vi, kple Yoel, Azariya vi tso Kohat viwo dome; Kis, Abdi vi kple Azariya, Yehalel vi tso Merari viwo dome; Yoak, Zima vi kple Eden, Yoak vi tso Gerson viwo dome; 13 Simri kple Yeuel tso Elizafan viwo dome; Zakariya kple Mataniya tso Asaf viwo dome; 14 Yehiel kple Simei tso Heman viwo dome; eye Semaya kple Uziel tso Yedutun viwo dome. 15 Woƒo wo nɔviwo nu ƒu, eye wokɔ wo ɖokuiwo ŋu heva le fia la ƒe sedede kple Yehowa ƒe nya nu, be woakɔ Yehowa ƒe aƒe la ŋu.
16 Eye nunɔlawo va Yehowa ƒe aƒe la me be woakɔ eŋu, eye woɖe nu makɔmakɔ ɖe sia ɖe si wokpɔ le Yehowa ƒe gbedoxɔa me la do goe va Yehowa ƒe aƒe la ƒe xɔxɔnu.
Eye Lewi viwo xɔ wo helɔ wo yi Kidron-tɔʋu la nu. 17 Ale wode asi gbedoxɔa ŋu kɔkɔ me le ɣleti gbãtɔ ƒe ŋkeke gbãtɔ dzi, eye le ɣletia ƒe ŋkeke enyilia dzi la, wova ɖo Yehowa ƒe akpata la me.
Wokɔ Yehowa ƒe aƒe la ŋu ŋkeke enyi, eye wowu enu le ɣleti gbãtɔ ƒe ŋkeke wuiadelia dzi.
18 Emegbe wova Fia Hizkiya gbɔ gblɔ be: “Míekɔ Yehowa ƒe aƒe blibo la katã ŋu: numevɔsamlekpui la kple eŋu dɔwɔnuawo katã, kplɔ̃ si dzi woɖoa abolowo ɖo ɖe wo nɔewo dzi kple eŋu dɔwɔnuawo katã.
19 Eye míedzra dɔwɔnu siwo katã Fia Ahaz ɖe ɖa, siwo ŋu dɔ womegawɔna le eƒe fiaɖuɣi o esime wògbe nuteƒewɔwɔ la ɖo hekɔ wo ŋu, eye wole Yehowa ƒe vɔsamlekpui la ŋgɔ.”
20 Fia Hizkiya fɔ ŋdi kanya heƒo dumegãwo nu ƒu, eye woyi Yehowa ƒe aƒe la me.
21 Wotsɔ nyitsu adre, agbo adre, alẽtsui adre kple gbɔ̃tsu adre vɛ be woatsɔ asa nuvɔ̃vɔ ɖe fiaɖuƒe la kple kɔkɔeƒe la kpakple Yuda ta.
Eya ta egblɔ na nunɔla siwo nye Aron ƒe dzidzimeviwo be woatsɔ wo asa vɔ le Yehowa ƒe vɔsamlekpui la dzi.
22 Wowu nyiawo, eye nunɔlawo tsɔ ʋu la hlẽ ɖe vɔsamlekpui la ŋu; emegbe wowu agboawo, eye wohlẽ ʋu la ɖe vɔsamlekpui la ŋu, eyome wowu alẽtsuiawo, eye wohlẽ ʋu la ɖe vɔsamlekpui la ŋu.
23 Azɔ wokplɔ nuvɔ̃vɔsa ƒe gbɔ̃tsuawo va fia la kple ha la ŋkume, eye wotsɔ woƒe asiwo da ɖe wo dzi.
24 Eye nunɔlawo wu wo, eye wotsɔ woƒe ʋu kɔ ɖe vɔsamlekpui la dzi tsɔ sa nuvɔ̃vɔe, ne woalé avu ɖe Israel blibo la katã ta, elabena Israel blibo la katã tae fia la gblɔ be woasa numevɔ la kple nuvɔ̃vɔ la ɖo.
25 Ena Lewi viwo va tɔ ɖe Yehowa ƒe aƒe la me, eye gakogoewo, kasaŋkuwo kple saŋkuwo le wo si, abe ale si David kple fia ƒe ŋutegakpɔla Gad kpakple nyagblɔɖila Natan ɖoe ene, elabena Yehowa ye de se la to eƒe nyagblɔɖilawo dzi.
26 Lewi viwo le tsitrenu kple David ƒe haƒonuawo, eye nunɔlawo hã lé kpẽawo ɖe asi.
27 Eyome Hizkiya gblɔ be woasa numevɔ la le vɔsamlekpuia dzi.
Esi wodze numevɔa sasa gɔme la, Yehowa ƒe ha kple kpẽawo de asi ɖiɖi me, eye wokua kpẽawo wòsɔna ɖe Israel-fia David ƒe hadzinuawo ƒe ɖiɖi dzi. 28 Eye dukɔ blibo la katã bɔbɔa ta esime ha la kple kpẽawo le ɖiɖim
wole edzi alea va se ɖe esime wowu numevɔsa la nu.
29 Esi wowu numevɔsaa nu ko la, fia la kple ame siwo katã le egbɔ la bɔbɔ tsyɔ mo anyi. 30 Eye Fia Hizkiya kple amegãwo gblɔ na Lewi viwo be woatsɔ David kple ŋutegakpɔla Asaf ƒe nyawo akafu Yehowa.
Eya ta wode asi ekafukafu me kple dzidzɔ, eye wobɔbɔ tsyɔ mo anyi. 31 Eye Hizkiya gblɔ be: “Esi woɖe mi ɖe vovo azɔ na Yehowa la, mite va ne miatsɔ vɔsawo kple akpedavɔsawo va Yehowa ƒe aƒe la me.”
Eye ha la de asi vɔsaawo kple akpedavɔsaawo tsɔtsɔ vɛ me, eye ame sia ame si lɔ̃ tso dzi me faa la tsɔ numevɔsawo vɛ. 32 Numevɔsa siwo ameha la tsɔ vɛ la ƒe xexlẽme le nyi blaadre, agbo alafa ɖeka, alẽtsui alafa eve
wotsɔ nu siawo katã vɛ be woatsɔ asa numevɔ na Yehowa 33 eye nunana kɔkɔeawo hã le nyi alafa ade kple alẽ akpe etɔ̃.
34 Ðeko nunɔlawo mede ha be woaɖe ayi le numevɔsalãawo katã ŋu o, eya ta wo nɔvi Lewi viwo kpe ɖe wo ŋu, va se ɖe esime dɔa wu enu, eye nunɔlawo te ŋu kɔ wo ɖokuiwo ŋu, elabena Lewi viwo tsia dzi ɖe wo ɖokuiwo ŋuti kɔkɔ ŋu wu nunɔlawo.
35 Azɔ hã, numevɔsaawo sɔ gbɔ, nenema kee nye ŋutifafavɔsawo ƒe amiwo hã, eye numevɔsawo ŋuti nunovɔsawo hã sɔ gbɔ.
Ale wogaɖo Yehowa ƒe aƒe la me subɔsubɔdɔa te. 36 Eya ta Hizkiya kple dukɔ blibo la katã kpɔ dzidzɔ ɖe nu siwo Mawu vavã la wɔ na dukɔa ŋu, elabena wowɔ nu siawo katã le ɣeyiɣi kpui aɖe me.
30:1-27
30 Hizkiya ɖo ame ɖe Israel blibo la kple Yuda, eye wòŋlɔ agbalẽwo gɔ̃ hã ɖo ɖe Efrayim kple Manase be woava Yehowa ƒe aƒe la me le Yerusalem, ne woaɖu Ŋutitotoŋkekenyui na Yehowa, Israel ƒe Mawu la.
2 Eye fia la kple eƒe amegãwo kpakple ha blibo si le Yerusalem la ɖoe be yewoaɖu Ŋutitotoŋkekenyui la le ɣleti evelia me, 3 elabena womete ŋu ɖui le eɖuɣi o, le esi nunɔla geɖewo mete ŋu kɔ wo ɖokuiwo ŋu o, eye dukɔ la hã meƒo ƒu ɖe Yerusalem o ta.
4 Eye nya la dze fia la kple ha blibo la ŋu. 5 Eya ta wotso nya me be yewoaɖe gbeƒã le Israel blibo la katã, tso Beer-Seba va se ɖe Dan, ne woava ɖu Ŋutitotoŋkekenyui la na Yehowa, Israel ƒe Mawu la le Yerusalem, elabena ha blibo la katã megaɖui kpɔ abe ale si woŋlɔe ɖi ene o.
6 Eya ta ame dɔdɔawo xɔ agbalẽawo tso fia kple eƒe amegãwo si yi ɖatsa le Israel blibo la kple Yuda, le fia la ƒe sedede nu, gblɔ be: “Mi Israel-viwo, mitrɔ ɖe Yehowa, Abraham, Isak kple Israel ƒe Mawu la ŋu, ne wòatrɔ ɖe miaƒe ame susɔe, siwo do le Asiria-fiawo si me la ŋu.
7 Eye miganɔ abe mia tɔgbuiwo kple mia nɔvi siwo mewɔ nuteƒe na Yehowa, wo tɔgbuiwo ƒe Mawu la ene o, elabena ewɔ wo wozu ŋɔdzinu, abe ale si tututu miele ekpɔm ene. 8 Azɔ migalia kɔ abe mia tɔgbuiwo ene o.
15 Eye wowu Ŋutitotolã la le ɣleti evelia ƒe ŋkeke wuienelia dzi.
Ŋukpe lé nunɔlawo kple Lewi viwo ale be wokɔ wo ɖokuiwo ŋu eye wotsɔ numevɔsawo va Yehowa ƒe aƒe la me.
21 Ale Israel-vi siwo le Yerusalem la ɖu Amɔwɔ Maʋamaʋã Bolo Ŋkekenyui la ŋkeke adre kple dzidzɔ gã aɖe, eye Lewi viwo kple nunɔlawo nɔ Yehowa kafum, tso ŋkeke yi ŋkeke, eye wonɔ woƒe haƒonuwo ƒom sesĩe na Yehowa.
22 Gawu la, Hizkiya ƒo nu de dzi ƒo na Lewi vi siwo tsɔ beléle nɔ Yehowa ƒe dɔwo wɔm. Eye woɖu nu le azãɖuɣia katã ŋkeke adre, wosa ŋutifafavɔwo, eye woda akpe na Yehowa, wo tɔgbuiwo ƒe Mawu la.
23 Eye ha blibo la katã ɖoe be yewoagaɖui ŋkeke adre bubu kpee, ale wogaɖui kple dzidzɔ ŋkeke adre sɔŋ.
24 Eye Yuda-fia Hizkiya na nyitsu akpe ɖeka kple alẽ akpe adre ha la, eye amegãwo hã na nyi akpe ɖeka kple alẽ akpe ewo ha la; eye nunɔla geɖewo kɔ wo ɖokuiwo ŋu.
25 Eye Yuda ƒe ha blibo la katã, nunɔlawo, Lewi viwo kple ha blibo si tso Israel kple amedzro siwo tso Israel-nyigba dzi va kpakple ame siwo le Yuda la kpɔ dzidzɔ.
26 Dzidzɔ gã aɖe nɔ Yerusalem, elabena tso Israel-fia Salomo, David vi, ƒe ŋkekeawo me la, esia tɔgbi megadzɔ kpɔ le Yerusalem o.
27 Mlɔeba nunɔla Lewi viwo tso heyra dukɔ la; eye Mawu se woƒe gbe, ale be woƒe gbedodoɖa de eƒe nɔƒe kɔkɔe la, le dziƒo.
31:1-21
3 Fia la tsɔ eƒe nuwo ƒe akpa aɖe hã na ɖe numevɔsawo ŋu, hena numevɔsa le ŋdi kple fiẽ, numevɔsa le Sabatwo kple dzinu yeyewo dzi kpakple azãɖuɣiwo, abe ale si woŋlɔe ɖe Yehowa ƒe Se la me ene.
4 Eye wògblɔ na ameha si le Yerusalem be woatsɔ nunɔlawo kple Lewi viwo ƒe gome na wo, ne woalé Yehowa ƒe se la me ɖe asi. 5 Esi sedede sia ɖo amewo ƒe to me ko la, Israel-viwo na nuku gbãtɔwo, wain yeye, ami, anyitsi kple agblemenuwo kpaŋkpaŋ; wotsɔ nu sia nu ƒe akpa ewolia vɛ le agbɔsɔsɔ me.
6 Eye Israel kple Yuda vi siwo le Yuda duwo me la hã tsɔ nyiwo kple alẽwo ƒe ewoliawo kpakple nu kɔkɔewo, siwo nye nu siwo ŋu wokɔ na Yehowa woƒe Mawu la, ƒe ewoliawo vɛ.
Wotsɔ wo vɛ, eye woli kɔ nu siawo ɖi fũu.
7 Wonɔ kɔ lim nukuawo tso ɣleti etɔ̃lia me; eye wowu enu le ɣleti adrelia me.
11 Eye Hizkiya gblɔ na wo be woawɔ nudzraɖoƒewo ɖe Yehowa ƒe aƒe la me. Eya ta wowɔ wo.
12 Eye wotsɔa nudzɔdzɔwo kple nu ewoliawo kpakple nu kɔkɔeawo vanɛ nuteƒewɔwɔtɔe; eye wotsɔ Konaniya si nye Lewi vi ɖo wo nu, eye nɔvia Simei nye eƒe kpeɖeŋutɔ. 13 Eye Yehiel, Azaziya, Nahat, Asahel, Yerimot, Yozabad, Eliel, Yismakiya, Mahat kple Benaya nye dzikpɔlawo le Konaniya kple nɔvia Simei ŋu, le Fia Hizkiya ƒe sedede nu, eye Azariya nye Mawu vavã ƒe aƒe la dzi kpɔla.
14 Eye woɖo Kore, Yimna vi, ame si nye Lewi vi si nye agbonudzɔla le ɣedzeƒekpa dzi la be wòakpɔ nu siwo amewo naa Mawu vavã la faa la dzi, eye wòama nu siwo wodzɔ na Yehowa kple nu kɔkɔewo ƒe nu kɔkɔeawo.
15 Eden, Miniamin, Yesua, Semaya, Amariya kple Sekaniya le eƒe kpɔkplɔ te le nunɔlawo ƒe duwo me, le ɖoƒe tɔxɛ si woka ɖe wo dzi da wo ɖo la, ne woama nuwo na wo nɔviwo le woƒe hatsotsowo me, na ame ŋkutawo kple ame tsɛwo siaa sɔsɔe; 16 hekpe ɖe nu siwo woma na woƒe ŋutsuvi siwo xɔ ƒe etɔ̃ kple edzivɔ, siwo ŋkɔ woŋlɔ ɖe dzidzimenuŋlɔɖiawo me la ŋu, ame siwo katã vana Yehowa ƒe aƒe la me gbe sia gbe hena subɔsubɔdɔ si le wo dzi le woƒe hatsotsowo nu la wɔwɔ.
17 Woŋlɔ nunɔlawo ƒe ŋkɔwo ɖe dzidzimenuŋlɔɖiawo me le wo fofowo ƒe aƒekɔwo nu abe ale si woŋlɔ Lewi vi siwo xɔ ƒe blaeve kple edzivɔ la ƒe ŋkɔwo le woƒe hatsotsowo ƒe dɔdeasiwo nu ene.
18 Woŋlɔ wo vi suewo, wo srɔ̃wo, wo viŋutsuwo kple wo vinyɔnuwo, woƒe ha blibo la katã, hã ƒe ŋkɔ ɖe dzidzimenuŋlɔɖiawo me
elabena wokɔ wo ɖokuiwo ŋu na dɔ kɔkɔe wɔwɔ le ɖoƒe tɔxɛ si woka ɖe wo dzi da wo ɖo la 19 hekpe ɖe Aron ƒe dzidzimeviwo, ame siwo nye nunɔla siwo le lãwo ƒe gbeɖuƒe siwo le woƒe duwo ŋu la ŋuti.
20 Aleae Hizkiya wɔ le Yuda blibo la katã, eye wòyi edzi wɔ nu si nyo, nu si le dzɔdzɔe kple nu si le eteƒe le Yehowa eƒe Mawu la ŋkume.
21 Eye dɔ sia dɔ si gɔme wòdze be yeatsɔ adi eƒe Mawu, eɖanye le Mawu vavã la ƒe aƒe la alo Se la kple ɖoɖo la gome o, ewɔe kple eƒe dzi blibo, eye wòdze edzi nɛ.
32:1-33
32 Le nu siawo kple Hizkiya ƒe nuteƒewɔwɔ sia megbe la, Asiria-fia Senakerib va dze Yuda dzi.
Eɖe to ɖe du sesẽawo, eye wòdi be yeagbã duawo ƒe gliawo ahaxɔ wo.
2 Esi Hizkiya kpɔ be Senakerib va eye wòɖoe be yeawɔ aʋa kple Yerusalem la, 3 ede aɖaŋu kple eƒe amegãwo kpakple eƒe kalẽtɔwo be yewoaxe tsidzɔƒe siwo le dua godo; eye woda asi ɖe edzi nɛ. 4 Ame gbogbo aɖewo ƒo ƒu, eye woyi ɖaxe tsidzɔƒewo katã kple tɔsisi si to anyigba ma dzi, gblɔ be: “Nu ka tae Asiria-fiawo ava ke ɖe tsi gbogbo aɖe ŋu?” 5 Gawu la, edze agbagba ɖɔ gli la ƒe gbagbãƒewo katã ɖo, eye wòtu xɔ tsralawo ɖe edzi, eɖo gli bubu ɖe egodo.
Eɖɔ Kpo la ɖo le David Ƒe Du la me, eye wòwɔ aʋawɔnuwo kple akpoxɔnuwo kpaŋkpaŋ. 6 Eɖo aʋafiawo ɖe dukɔ la nu, eye wòƒo wo nu ƒu ɖe eɖokui gbɔ le ablɔ me le dugbo la nu, eye wòde dzi ƒo na wo gblɔ be: 7 “Milé dzi ɖe ƒo, eye misẽ ŋu. Migavɔ̃ o, eye ŋɔ megadzi mi le Asiria-fia kple ame gbogbo siwo le eŋu la ta o, elabena ame siwo le mía dzi la sɔ gbɔ wu ame siwo le edzi. 8 Amegbetɔ ƒe alɔe li kplii, ke míawo la Yehowa mía Mawu lae li kpli mí, ne wòakpe ɖe mía ŋu ahawɔ míaƒe aʋawo na mí.”
Eye Yuda-fia Hizkiya ƒe nyawo do ŋusẽ dukɔ la. 9 Le esia megbe esi Asiria-fia Senakerib kple eƒe aʋakɔwo le Lakis la, edɔ eƒe dɔlawo ɖe Yerusalem ɖe Yuda-fia Hizkiya kple Yudatɔ siwo katã nɔ Yerusalem la gbɔ, be woagblɔ be:
10 “Ale Asiria-fia Senakerib gblɔe nye esi, ‘Nu ka ŋue miele ŋu ɖom ɖo hekpɔtɔ le Yerusalem esime woɖe to ɖe mi? 11 Alo menye ɖe Hizkiya le mia flum ne wòana dɔ kple tsikɔ nawu mi miaku, esi wòle gbɔgblɔm be: “Yehowa mía Mawu la ŋutɔ aɖe mí tso Asiria-fia si me” oa? 12 Menye Hizkiya siae ɖe mia Mawu la ƒe nuxeƒewo kple eƒe vɔsamlekpuiwo ɖa, eye wògblɔ na Yuda kple Yerusalem be: “Vɔsamlekpui ɖeka ko ŋgɔe miade ta agu ɖo, eye eya dzie miado dzudzɔ le” oa? 13 Ðe mienya nu si nye kple tɔgbuinyewo míewɔ anyigbadzidukɔwo katã oa?
Ðe anyigbadzidukɔwo ƒe mawuwo te ŋu ɖe woƒe anyigba tso asinye me kpɔa? 14 Dukɔ siawo siwo tɔgbuinyewo tsrɔ̃ la ƒe mawuwo katã dometɔ kae te ŋu ɖe eƒe dukɔ tso asinye me kpɔ, ne mia Mawu la naɖe mi tso asinye me? 15 Eya ta migana Hizkiya nable mi alo aflu mi alea o!
Aleke miaƒe Mawu ya naɖe mi tso asinye me!’” 16 Eye eƒe dɔlawo gagblɔ nya geɖewo ɖe Yehowa, Mawu vavã la, kple eƒe subɔla Hizkiya ŋu. 17 Eŋlɔ agbalẽ gɔ̃ hã tsɔ do vlo Yehowa, Israel ƒe Mawu la, gblɔ ɖe eŋu be: “Ale si ko anyigbadzidukɔwo ƒe mawuwo mete ŋu ɖe woƒe amewo tso asinye me o la, nenema kee Hizkiya ƒe Mawu la mate ŋu aɖe eƒe dukɔ tso asinye me o.” 18 Eye wodo ɣli sesĩe le Yudagbe me ɖo ɖe Yerusalemtɔ siwo nɔ glia dzi, ne woade vɔvɔ̃ lãme na wo eye ŋɔdzi nalé wo, ale be woaxɔ du la.
19 Eye woƒo nu le Yerusalem ƒe Mawu la ŋu abe ale si ko woƒo nu le anyigbadzidukɔwo ƒe mawu siwo nye amegbetɔwo ƒe asinudɔwɔwɔwo ŋu ene. 20 Ke Fia Hizkiya kple nyagblɔɖila Yesaya, Amoz vi la, nɔ gbe dom ɖa le nya sia ŋu, eye wonɔ ɣli dom ɖo ɖe dziƒo be woaxɔ na yewo. 21 Eye Yehowa dɔ mawudɔla aɖe ɖa wòva tsrɔ̃ aʋakalẽtɔwo kple aʋakplɔlawo kpakple aʋafiawo katã ɖa le Asiria-fia ƒe asaɖa la me, ale be wòtsɔ ŋukpe trɔ yi wo denyigba dzi. Emegbe eyi ɖe eƒe mawu ƒe aƒe la me, eye eya ŋutɔ viawo dometɔ aɖewo va wui kple yi le afi ma. 22 Ale Yehowa ɖe Hizkiya kple Yerusalem nɔlawo tso Asiria-fia Senakerib kple ame bubuwo katã si me, eye wòna gbɔdzɔe wo le go sia go me.
23 Ame geɖewo tsɔ nunanawo vɛ na Yehowa le Yerusalem, kple nu nyuiwo vɛ na Yuda-fia Hizkiya, eye wodea bubu eŋu ŋutɔ le dukɔwo katã me le ema megbe. 24 Le ŋkeke mawo me la, Hizkiya dze dɔ de kuku ge kloe, eye wòdo gbe ɖa na Yehowa, eye wòɖo eŋu nɛ hena dzesi aɖee.
25 Ke Hizkiya mekpɔ ŋudzedze ɖe nyui si wowɔ nɛ la ŋu o, elabena eƒe dzi de asi dada me, eye Mawu do dɔmedzoe ɖe eya kple Yuda kpakple Yerusalem ŋu. 26 Ke Hizkiya bɔbɔ eɖokui tso eƒe dzi ƒe dada la me, eya kple Yerusalem nɔlawo katã, eye Yehowa ƒe dɔmedzoe meva wo dzi le Hizkiya ŋɔli o.
27 Kesinɔnuwo kple bubu geɖe ŋutɔ su Hizkiya si; eye wòtu nudzraɖoƒewo na eɖokui siwo me wòkɔ klosalo, sika, kpe xɔasiwo, balsam-mi, akpoxɔnuwo kple nu nyuiwo katã ɖo.
28 Etu nuku kple wain yeye kpakple ami dzraɖoƒewo hã, eye wòtu lãxɔ na lã ƒomevi vovovowo katã hewɔ kpowo na lãhawo.
29 Etso duwo na eɖokui, eye alẽ kple nyi gbogbo aɖewo le esi, elabena Mawu na nu geɖe ŋutɔe.
30 Hizkiya ye xe Gihon-tɔ la ƒe dzigbetɔʋu la ƒe nugbɔ, eye wòɖe tɔʋu aɖe na tsia be wòatsa yi ɣetoɖoƒe gome yi David Ƒe Du la me, eye Hizkiya kpɔ dzidzedze le dɔ sia dɔ si wòwɔ la me.
31 Gake esi Babilon-megãwo ƒe nyanuɖela siwo wodɔ ɖe egbɔ, ne woabia nukunu si dzɔ le anyigba la dzi ŋu nyae la, Mawu vavã la ɖe asi le eŋu, ne wòadoe kpɔ, ne yeanya nu siwo katã le eƒe dzi me.
32 Ke Hizkiya ŋutinya susɔeawo kple dɔ nyui siwo wòwɔ la, woŋlɔ wo ɖe nyagblɔɖila Yesaya, Amoz vi, ƒe ŋutega me, le Yuda Kple Israel Fiawo Ƒe Agbalẽ me.
33 Eye wotsɔ Hizkiya mlɔ tɔgbuiawo gbɔ, woɖii ɖe todzimɔ si yi David viwo ɖiƒe la dzi; Yuda blibo la kple Yerusalem nɔlawo de bubu eŋu le eƒe kuɣi. Eye via Manase zu fia ɖe eteƒe.
33:1-25
2 Ewɔ nu si nye vɔ̃ le Yehowa ŋkume, edze dukɔ siwo Yehowa nya le Israel-viwo ŋgɔ la ƒe ŋunyɔnuwo yome.
3 Egbugbɔ nuxeƒe siwo fofoa Hizkiya gbã la tu, eɖi vɔsamlekpuiwo na Baalwo, ewɔ Aserawo, eye wòde ta agu na dziƒonuwo katã hesubɔ wo. 4 Eɖi vɔsamlekpuiwo ɖe Yehowa ƒe aƒe, si ŋu Yehowa gblɔ le be, “Nye ŋkɔ anɔ Yerusalem tegbee” la me. 5 Eɖi vɔsamlekpuiwo na dziƒonuwo katã, le Yehowa ƒe aƒe la ƒe xɔxɔnu eveawo. 6 Ena eya ŋutɔ viawo to dzo me le Hinom Vi Ƒe Bali la me; eye wòwɔ akunya heka afa, esa dzo, eye wòɖo ŋɔliyɔlawo kple nukalawo.
Ewɔ nu vɔ̃ɖi geɖe le Yehowa ŋkume tsɔ do dziku nɛ. 7 Etsɔ legba si wòwɔ la da ɖe Mawu vavã ƒe aƒe la me, aƒe si ŋu Mawu gblɔ le na David kple via Salomo be: “Aƒe sia me kple Yerusalem, si metia le Israel-toawo katã dome, ye matsɔ nye ŋkɔ aɖo tegbee.
8 Eye nyemagaɖe Israel ƒe afɔ ɖa le anyigba si metsɔ na wo tɔgbuiwo la dzi o, nenye be wolé Sewo, ɖoɖowo kple ʋɔnudrɔ̃ɖoɖo siwo katã mena wo to Mose dzi, me ɖe asi pɛpɛpɛ ko.” 9 Manase ble Yuda kple Yerusalem nɔlawo wowɔ nu vɔ̃ɖi wu dukɔ siwo Yehowa tsrɔ̃ ɖa gbidii le Israel-viwo ŋgɔ.
10 Eye Yehowa yi edzi nɔ nu ƒom na Manase kple eƒe dukɔ la, ke wometsɔ ɖeke le eme o.
11 Eya ta Yehowa na Asiria-fia ƒe aʋakplɔlawo va dze wo dzi, eye wode ga Manase hee do goe eye wode akɔblikunyowu evee hekplɔe yi Babilon. 12 Esi wòɖo xaxa me la, eƒo koko na Yehowa eƒe Mawu la be wòave ye nu, eye wòbɔbɔ eɖokui ɖe anyi vevie le tɔgbuiawo ƒe Mawu la ŋkume.
Eye Manase va nyae be Yehowae nye Mawu vavã la. 14 Le esia megbe la, eɖo gli egodotɔ ɖe David Ƒe Du la ŋu, le bali la me, tso Gihon ƒe ɣetoɖoƒe gome va se ɖe keke Tɔmelãgbo la nu ke, etso afi ma va to du la ŋu va do ɖe Ofel, eye gli la kɔ ŋutɔ. Azɔ hã, eɖo aʋakplɔlawo ɖe du sesẽwo katã me le Yuda.
15 Eɖe dutamawuawo kple legba la ɖa le Yehowa ƒe aƒe la me hekpe ɖe vɔsamlekpui siwo katã wòɖi ɖe Yehowa ƒe aƒe ƒe to la dzi kple Yerusalem la ŋuti, eye wòna wotsɔ wo ƒu gbe ɖe dua godo.
16 Azɔ hã, edzra Yehowa ƒe vɔsamlekpui la ɖo, eye wòde asi ŋutifafavɔwo kple akpedavɔwo sasa me le edzi, eye wògblɔ na Yuda be woasubɔ Yehowa, Israel ƒe Mawu la. 17 Ke hã, dukɔ la gasaa vɔ le nuxeƒewo kokoko; gake Yehowa woƒe Mawu lae wosanɛ na.
18 Manase ŋutinya susɔeawo kple gbe si wòdo ɖa na eƒe Mawu, kple ŋutegakpɔla siwo nɔ nu ƒom nɛ le Yehowa, Israel ƒe Mawu la ƒe ŋkɔ me la ƒe nyawo la, woŋlɔ wo ɖe Israel-fiawo ƒe ŋutinyagbalẽ me.
19 Eye eƒe gbedodoɖa kple ale si woɖo eƒe kukuɖeɖea ŋu nɛ, eƒe nu vɔ̃wo katã kple eƒe nuteƒemawɔmawɔ kple afi siwo wòtu nuxeƒewo ɖo hetsɔ Aserawo kple legbawo ɖo, hafi va bɔbɔ eɖokui la, woŋlɔ wo ɖe eƒe ŋutegakpɔlawo ƒe ŋutinyawo me.
20 Eye wotsɔ Manase mlɔ tɔgbuiawo gbɔ, woɖii ɖe eƒe me; eye via Amon zu fia ɖe eteƒe.
21 Amon xɔ ƒe blaeve vɔ eve esime wòzu fia, eye wòɖu fia ƒe eve le Yerusalem.
22 Ewɔ nu si nye vɔ̃ le Yehowa ŋkume, abe ale si tututu fofoa Manase wɔ ene; eye Amon sa vɔ na legba siwo katã fofoa Manase wɔ, eye wòsubɔ wo.
23 Gake mebɔbɔ eɖokui le Yehowa ŋkume abe ale si fofoa Manase bɔbɔ eɖokui ene o; ke boŋ Amon dzi eƒe nu vɔ̃wo ɖe edzi. 24 Mlɔeba eŋumewo ɖo nugbe ɖe eŋu, eye wowui le eya ŋutɔ ƒe me.
25 Gake dukɔ la me tɔwo wu ame siwo katã ɖo nugbe ɖe Fia Amon ŋu, eye wotsɔ via Yosiya ɖo fiae ɖe eteƒe.
34:1-33
34 Yosiya xɔ ƒe enyi esime wòzu fia, eye wòɖu fia ƒe blaetɔ̃ vɔ ɖekɛ le Yerusalem.
2 Ewɔ nu si nyo le Yehowa ŋkume, eye wòto tɔgbuia David ƒe ʋe me, medze ɖe ɖusime alo miame o.
3 Le eƒe fiaɖuɖu ƒe ƒe enyilia me, esi wògakpɔtɔ nye ŋutsuvi dzaa ko la, ede asi tɔgbuia David ƒe Mawu la didi me; eye le ƒe wuievelia me la, ede asi nuxeƒewo, Aserawo, legbawo kple galegbawo ɖeɖe ɖa me, ne wòakɔ Yuda kple Yerusalem ŋu.
4 Wogbã Baal ƒe vɔsamlekpuiwo ƒu anyi le eŋkume, eye wòɖe dzudzɔdonu siwo le wo tame la ɖa.
Emu Aserawo hegbã legbawo kple galegbawo, eye wòtu wo memie helɔe wu ɖe ame siwo saa vɔ na wo tsã la ƒe yɔdowo dzi. 5 Etɔ dzo nunɔlawo ƒe ƒuwo ɖe woƒe vɔsamlekpuiwo dzi.
Ale wòkɔ Yuda kple Yerusalem ŋu. 6 Ewɔ esia le Manase, Efrayim, kple Simeon ƒe duwo me va se ɖe keke Naftali ke, eye le woƒe nuto siwo zu aƒedo ƒo xlã wo me la, 7 emu woƒe vɔsamlekpuiwo kple Aserawo hã ƒu anyi, eye wògbã woƒe legbawo hetu wo memie; egbã nu siwo katã dzi wodoa dzudzɔ ɖo la le Israel-nyigba blibo la katã dzi; emegbe etrɔ va Yerusalem.
8 Le eƒe fiaɖuɖu ƒe ƒe wuienyilia me, esi wòkɔ anyigba la kple gbedoxɔ la ŋu vɔ la, edɔ Safan, Azaliya vi, kple dumegã Maaseya kpakple Yoak, Yoahaz vi, si nye nuŋlɔla, be woaɖɔ Yehowa eƒe Mawu ƒe aƒe la ɖo.
9 Eye wova nunɔlagã Hilkiya gbɔ hetsɔ ga si wotsɔ va Mawu ƒe aƒe la me, si Lewi vi agbonudzɔlawo xɔ le Manase kple Efrayim kpakple Israel ƒe ame susɔeawo katã kple Yuda kple Benyamin kpakple Yerusalem nɔlawo si la nɛ.
10 Eye wotsɔe de asi na dɔnunɔla siwo le Yehowa ƒe aƒe la ƒe dɔwo dzi kpɔm la si. Dɔwɔla siwo nɔ dɔa wɔm le Yehowa ƒe aƒe la me hã zãe ɖe aƒe la ɖɔɖɔɖo kple edzadzraɖo ŋu.
11 Wotsɔ ga la na aɖaŋudɔwɔlawo kple xɔtulawo be woaƒle kpe fufuwo kple atiwo, ne woatsɔ alée ɖe te, eye woatsɔ xɔtutiwo aɖɔ xɔ siwo Yuda-fiawo gblẽ ɖi wògbã la ɖo. 12 Eye ŋutsuawo wɔ dɔa nuteƒewɔwɔtɔe.
Lewi vi siwo katã bi ɖe haƒonuwo ƒoƒo me la 13 nɔ agbatedɔwɔlawo nu, eye woawoe nye ame siwo nɔ dɔ vovovoawo wɔm la ƒe dzikpɔlawo; eye Lewi viawo dometɔ aɖewo nye agbalẽŋlɔlawo, dzikpɔlawo kple agbonudzɔlawo.
14 Esi wonɔ ga si wotsɔ va Yehowa ƒe aƒe la me ɖem la, nunɔla Hilkiya fɔ Yehowa ƒe Segbalẽ si wòna to Mose dzi la.
15 Eya ta Hilkiya gblɔ na agbalẽŋlɔla Safan be: “Mefɔ Segbalẽ la le Yehowa ƒe aƒe la me.” Eye Hilkiya tsɔ agbalẽ la na Safan. 16 Eye Safan tsɔ agbalẽ la vɛ na fia la, eye wògblɔ nɛ be: “Wò dɔlawo le nu siwo katã wode wo si la wɔm.
17 Wotrɔa ga si wokpɔ le Yehowa ƒe aƒe la me, eye wotsɔnɛ naa dɔnunɔlawo kple dɔwɔlaawo.” 18 Eye agbalẽŋlɔla Safan gagblɔ na fia la be: “Nunɔla Hilkiya tsɔ agbalẽ aɖe nam.”
Eye Safan te emenyawo xexlẽ le fia la ŋkume. 19 Esi fia la se Segbalẽ la me nyawo ko la, edze eƒe awuwo.
20 Eye fia la de se sia na Hilkiya, Ahikam, Safan vi, kple Abdon, Mika vi kple agbalẽŋlɔla Safan kpakple fia ƒe dɔla Asaya be: 21 “Miyi ɖabia gbe Yehowa ɖe nye kple ame siwo susɔ ɖe Israel kple Yuda la nu le agbalẽ si ŋu woke ɖo la me nyawo ŋuti; elabena Yehowa ƒe dziku si wòhe gbɔna mía dzi la nu sẽ, le esi mía tɔgbuiwo melé Yehowa ƒe nya la me ɖe asi hewɔ ɖe nu siwo katã woŋlɔ ɖe agbalẽ sia me la dzi o ta.”
22 Eya ta Hilkiya kple ame siwo fia la dɔ la yi nyɔnunyagblɔɖila Hulda gbɔ. Hulda nye awudzikpɔla Salum, Tikva vi, Harha vi srɔ̃, eye wònɔ Yerusalem ƒe du evelia me ɣemaɣi; eye woƒo nu kplii le afi ma. 23 Eye wògblɔ na wo be: “Ale Yehowa, Israel ƒe Mawu la, gblɔe nye esi, ‘Migblɔ na ame si dɔ mi ɖe gbɔnye la be: 24 “Ale Yehowa gblɔe nye esi, ‘Kpɔ ɖa, mehe vɔ̃ gbɔna, ɛ̃, fiƒode siwo katã woŋlɔ ɖe agbalẽ si woxlẽ le Yuda-fia ŋkume la me ava teƒe sia kple emenɔlawo dzi.
25 Elabena wogblẽm ɖi, eye woyi ɖado dzudzɔ na mawu bubuwo, ne woatsɔ woƒe asinudɔwɔwɔwo katã ado dziku nam.
Eye wotsɔ ŋuɖoɖoa vɛ na fia la.
31 Eye fia la tɔ ɖe enɔƒe, eye wòbla nu le Yehowa ŋkume, be yeadze Yehowa yome ahalé eƒe sededewo, ŋkuɖodzinyawo kple eƒe ɖoɖowo me ɖe asi tso dzi blibo kple luʋɔ blibo me ahawɔ ɖe nubabla la me nya siwo woŋlɔ ɖe agbalẽ sia me la dzi.
Le eƒe agbenɔɣi katã la, womete ɖa le Yehowa wo tɔgbuiwo ƒe Mawu la ŋu o. 2 Kronika
35:1-27
35 Yosiya ɖu Ŋutitotoŋkekenyui na Yehowa le Yerusalem, eye wowu Ŋutitotolã la le ɣleti gbãtɔ ƒe ŋkeke wuienelia dzi.
2 Eɖo nunɔlawo woƒe dɔwo nu, eye wòde dzi ƒo na wo be woawɔ Yehowa ƒe aƒe ƒe dɔwo.
3 Eye wògblɔ na Lewi viwo, ame siwo fiaa nu Israel blibo la, siwo nye ame kɔkɔewo na Yehowa la be: “Mitsɔ Aɖaka kɔkɔe la da ɖe xɔ si Israel-fia Salomo, David vi, tu la me; miagatsɔe ɖe abɔta azɔ o.
4 Eye midzra ɖo le mia fofowo ƒe aƒekɔwo kple miaƒe hatsotsowo nu, miazɔ ɖe ale si Israel-fia David kple via Salomo ŋlɔe ɖii la nu.
5 Mitɔ ɖe kɔkɔeƒe la le mia fofowo ƒe aƒekɔwo ƒe hawo nu, ɖe mia nɔviwo, ame siwo nye dukɔ la me tɔ susɔeawo nu, eye mina Lewi viwo ƒe aƒekɔwo ƒe ha aɖe nanɔ anyi na dukɔ la ƒe ha ɖe sia ɖe.
6 Miwu Ŋutitotolã la, eye mikɔ mia ɖokuiwo ŋu, eye midzrae ɖo na mia nɔviwo, ne miawɔ ɖe Yehowa ƒe nya si wògblɔ to Mose dzi la dzi.”
7 Yosiya tsɔ alẽtsui kple gbɔ̃tsui akpe blaetɔ̃ na dukɔ la me viwo be woatsɔ wo katã asa vɔ woanye Ŋutitotovɔwo ɖe ame siwo katã va la ta hekpe ɖe nyi akpe etɔ̃ ŋu.
Esiawo tso fia la ƒe nuwo me.
8 Eye eƒe amegãwo dzɔ nu wònye lɔlɔ̃nu faa nunana na dukɔ la, nunɔlawo kple Lewi viwo.
Hilkiya, Zakariya kple Yehiel, siwo nye kplɔlawo le Mawu vavã la ƒe aƒe la me la, tsɔ Ŋutitotolã akpe eve alafa ade kple nyi alafa etɔ̃ na nunɔlawo. 9 Eye Konaniya kple nɔvia siwo nye Semaya kple Netanel, kpakple Hasabiya, Yeiel kple Yozabad, siwo nye Lewi viwo ƒe tatɔwo, dzɔ Ŋutitotolã akpe atɔ̃ kple nyi alafa atɔ̃ na Lewi viwo. 10 Esi wowɔ ɖoɖo ɖe subɔsubɔdɔ la ŋu vɔ la, nunɔlawo tɔ ɖe wo nɔƒewo, eye Lewi viwo hã le woƒe hatsotsowo me, abe ale si fia la de see ene.
11 Wowu Ŋutitotolãawo, eye nunɔlawo hlẽ ʋu si woxɔ la, esime Lewi viwo le ayiawo ɖem le lãawo ŋu.
12 Eyome wodzra numevɔsawo ɖo ne woatsɔ wo ana dukɔ hahoo la ɖe wo fofowo ƒe aƒekɔwo ƒe hawo nu, ne woatsɔ asa vɔ na Yehowa, abe ale si woŋlɔe ɖe Mose ƒe agbalẽ la mee ene; alea ke wowɔ nyiawo hã.
13 Woɖa Ŋutitotovɔsalã la le dzo dzi le ɖoɖo la nu; eye woɖa nu siwo ŋu wokɔ la le nuɖazewo, gazewo kple nuɖagbawo me; eye wotsɔe vɛ na dukɔ hahoo la katã enumake.
14 Emegbe woɖa woawo ŋutɔwo kple nunɔlawo tɔ, elabena nunɔla siwo nye Aron ƒe dzidzimeviwo tsɔ numevɔsawo kple amiawo nɔ vɔ sam va se ɖe esime zã do; ale Lewi viwo ɖa nu na wo ɖokuiwo kple nunɔla siwo nye Aron ƒe dzidzimeviwo. 15 Eye hadzila siwo nye Asaf viwo, nɔ woƒe dɔwɔƒewo le David, Asaf, Heman kple fia ƒe ŋutegakpɔla Yedutun ƒe sedede nu; eye agbonudzɔlawo nɔ agbo vovovoawo nu. Mehiã be woadzo le woƒe dɔwo gbɔ o, elabena wo nɔvi Lewi viwo ɖa nu na wo.
16 Ale wowɔ ɖoɖo ɖe Yehowa ƒe subɔsubɔdɔ la ŋu gbe ma gbe hena Ŋutitotoŋkekenyuia ɖuɖu, be woatsɔ numevɔsalãawo asa vɔe le Yehowa ƒe vɔsamlekpui la dzi, abe ale si Fia Yosiya de see ene.
17 Eye Israel-vi siwo va la ɖu Ŋutitotoŋkekenyui la ɣemaɣi, eye woɖu Amɔwɔ Maʋamaʋã Bolo Ŋkekenyui la hã ŋkeke adre.
18 Womegaɖu Ŋutitotoŋkekenyui ma tɔgbi le Israel tso nyagblɔɖila Samuel ƒe ŋkekeawo me kpɔ o; eye Israel-fia bubuawo dometɔ aɖeke hã meɖu Ŋutitotoŋkekenyui abe esi Yosiya, nunɔlaawo, Lewi viawo, Yuda, Israel-vi siwo katã va, kple Yerusalem nɔlawo ɖu la ene o. 19 Yosiya ƒe fiaɖuɖu ƒe ƒe wuienyilia mee woɖu Ŋutitotoŋkekenyui sia.
Eye Yosiya ho ɖe eŋu. 21 Eya ta Neko dɔ amewo ɖo ɖee gblɔ be: “Nya kae le nye kpli wò dome, Oo Yuda-fia?
Dzudzɔ tsitretsitsi ɖe Mawu, ame si li kplim la ŋu, ne menye nenema o la, atsrɔ̃ wò.” 22 Gake Yosiya metrɔ ɖa le eŋu o, ke boŋ etrɔ eƒe dzedzeme be yeawɔ aʋa kplii, eye meɖo to Neko ƒe nya siwo tso Mawu nu la o.
Eya ta eho va, be yeawɔ aʋa le Megido Bali me. 23 Ke aŋutrɔdalawo te Fia Yosiya, ale be fia la gblɔ na eƒe subɔviwo be: “Mikplɔm dzoe, elabena mexɔ abi vevie.” 24 Eya ta eƒe subɔviwo ɖee le tasiaɖam la me hetsɔe de eƒe aʋatasiaɖam evelia me, eye wokɔe va Yerusalem.
Ale wòku, eye woɖii ɖe tɔgbuiawo ƒe yɔdo me, eye Yuda blibo la katã kple Yerusalem fa Yosiya.
25 Eye Yeremiya dzi konyifaha le Yosiya ta, eye ŋutsu hadzilawo kple nyɔnu hadzilawo katã dzia konyifahawo le Yosiya ŋu va se ɖe egbe sia; eye wona wòzu ɖoɖo le Israel, eye kpɔ ɖa, woŋlɔ wo ɖe konyifahawo me.
26 Ke Yosiya ŋutinya susɔeawo kple dɔ nyui siwo wòwɔ helé nu si woŋlɔ ɖe Yehowa ƒe Se la me ɖe asi, 27 kple eŋu nyawo, tso gɔmedzedze va se ɖe nuwuwu la, woŋlɔ wo ɖe Israel Kple Yuda Fiawo Ƒe Agbalẽ me.
2 Kronika
36:1-23
36 Ale dukɔ la tsɔ Yehoahaz, Yosiya vi, ɖo fiae ɖe fofoa teƒe le Yerusalem. 2 Yehoahaz xɔ ƒe blaeve vɔ etɔ̃ esime wòzu fia, eye wòɖu fia ɣleti etɔ̃ le Yerusalem.
3 Ke Egipte-fia ɖee le zi dzi le Yerusalem, eye wòdo fe na dukɔa be woaxe klosalo talento alafa ɖeka kple sika talento ɖeka.
4 Eye Egipte-fia tsɔ Yehoahaz nɔvi Eliyakim ɖo fiae ɖe Yuda kple Yerusalem nu, eye wòtrɔ ŋkɔ nɛ be Yehoyakim; ke Neko kplɔ nɔvia Yehoahaz ya yi Egipte. 5 Yehoyakim xɔ ƒe blaeve vɔ atɔ̃ esime wòzu fia, eye wòɖu fia ƒe wuiɖekɛ le Yerusalem.
Ewɔ nu si nye vɔ̃ le Yehowa eƒe Mawu ŋkume.
6 Ale Babilon-fia Nebukadnezar ho ɖe eŋu be yeade akɔblikunyowu evee akplɔe ayi Babilon. 7 Nebukadnezar lɔ Yehowa ƒe aƒe la ŋu dɔwɔnuawo dometɔ aɖewo yi Babilon, eye wòtsɔ wo da ɖe eƒe fiasã me le Babilon.
8 Ke Yehoyakim ŋutinya susɔeawo, ŋunyɔnu siwo wòwɔ, kple nu vɔ̃ɖi si wokpɔ le eŋu la, woŋlɔ wo ɖe Israel Kple Yuda Fiawo Ƒe Agbalẽ me; eye via Yehoyakin zu fia ɖe eteƒe.
9 Yehoyakin xɔ ƒe wuienyi esime wòzu fia, eye wòɖu fia ɣleti etɔ̃ kple ŋkeke ewo le Yerusalem; eye wòwɔ nu si nye vɔ̃ le Yehowa ŋkume. 10 Esi ƒe trɔ la, Fia Nebukadnezar dɔ woɖakplɔe, eye wolɔ Yehowa ƒe aƒe la me nu xɔasiwo kpe ɖe eŋu yi Babilon.
Eye wòtsɔ fofoa nɔvi Zedekiya ɖo fiae ɖe Yuda kple Yerusalem nu. 11 Zedekiya xɔ ƒe blaeve vɔ ɖekɛ esime wòzu fia, eye wòɖu fia ƒe wuiɖekɛ le Yerusalem.
12 Ewɔ nu si nye vɔ̃ le Yehowa eƒe Mawu ŋkume.
Mebɔbɔ eɖokui na nyagblɔɖila Yeremiya, ame si gblɔ Yehowa ƒe gbedeasi nɛ la o.
13 Edze aglã ɖe Fia Nebukadnezar, ame si na wòka atam le Mawu ƒe ŋkɔ me la ŋu, eye wòtri to hesẽ dzi me hegbe tɔtrɔ ɖe Yehowa, Israel ƒe Mawu la ŋu.
14 Nunɔlawo ƒe tatɔwo katã kple dukɔ la ƒe nuteƒemawɔmawɔ gbɔ eme, wowɔ dukɔwo ƒe ŋunyɔnuwo katã, eye wogblẽ kɔ ɖo na Yehowa ƒe aƒe si ŋu wòkɔ le Yerusalem la.
15 Ke wo tɔgbuiwo ƒe Mawu Yehowa dɔa eƒe dɔlawo woxlɔ̃a nu wo enuenu, elabena eƒe dɔme trɔ ɖe eƒe dukɔ la kple eƒe nɔƒe la ŋu.
16 Gake woɖea alɔme le Mawu vavã la ƒe dɔlawo ŋu, wodoa vlo eƒe nyawo, eye woɖua fewu le eƒe nyagblɔɖilawo ŋu, va se ɖe esime Yehowa ƒe dɔmedzoe bi ɖe eƒe dukɔ la ŋu, va se ɖe esime gbedada aɖeke megale wo ŋu o. 17 Eya ta Mawu kplɔ Kaldea-fia va ƒu wo, eye wòtsɔ yi wu woƒe ɖekakpuiwo le woƒe kɔkɔeƒe la ƒe aƒe la me; eye mekpɔ nublanui na ɖekakpui alo ɖetugbui, ame tsitsi alo ame si ŋu wɔna vɔ le o. Etsɔ nu sia nu de asi nɛ. 18 Elɔ Mawu vavã la ƒe aƒe la ŋu dɔwɔnuawo katã, gãwo kple sueawo, kple Yehowa ƒe aƒe la me kesinɔnuwo kpakple fia la kple eƒe amegãwo ƒe kesinɔnuwo katã yi Babilon.
19 Etɔ dzo Mawu vavã la ƒe aƒe la, eye wògbã Yerusalem ƒe gli la ƒu anyi; etɔ dzo eme mɔ́ sesẽwo katã, eye wògblẽ eƒe nu nyuiwo katã dome.
20 Eɖe aboyo ame siwo susɔ, siwo metsi yi nu o la hã yi Babilon, eye wova zu eya kple viaŋutsuwo ƒe subɔviwo va se ɖe esime Persia fiaɖuƒea va te dziɖuɖu, 21 ne Yehowa ƒe nya si wògblɔ to Yeremiya dzi la nava eme, va se ɖe esime anyigba la nagbɔ ɖe eme le eƒe sabat siwo tsi eŋu la nu. Ŋkeke siwo katã wòzu aƒedo la, anyigba la gbɔ ɖe eme, ne ƒe blaadre nu nava yi.
22 Le Persia-fia Kores ƒe ƒe gbãtɔ me, be Yehowa ƒe nya si wògblɔ to Yeremiya nu nava eme la, Yehowa nyɔ Persia-fia Kores ƒe gbɔgbɔ, wòɖe gbeƒã le eƒe fiaɖuƒe blibo la me, eye wòŋlɔe ɖe agbalẽ me hã be: 23 “Ale Persia-fia Kores gblɔe nye esi, ‘Yehowa, dziƒowo ƒe Mawu la, tsɔ anyigbadzifiaɖuƒewo katã nam, eye wòde dɔ asi nam be matu xɔ na ye ɖe Yerusalem, le Yuda.
Ezra
1:1-11
eyae nye Mawu vavã la. 4 Ame sia ame si nye amedzro, afi ka kee wòɖale o, eƒe aƒelikawo nekpe ɖe eŋu, ne woana klosalo, sika, nunɔamesiwo kple aƒemelãwoe, hekpe ɖe lɔlɔ̃nu faa nunana ŋu hena Mawu vavã la ƒe aƒe si le Yerusalem.’” 5 Ale Yuda kple Benyamin viwo ƒe tatɔ siwo le wo fofowo ƒe aƒekɔwo nu, nunɔlawo kple Lewi viwo ame sia ame si ƒe dzi Mawu vavã la ʋã la
dzra ɖo be yewoayi aɖagbugbɔ Yehowa ƒe xɔ si nɔ Yerusalem la atu. 6 Ke woƒe aƒelikawo tsɔ klosalonuwo, sika, nunɔamesiwo, aƒemelãwo kple nu xɔasiwo do alɔ wo hekpe ɖe nu siwo katã wona faa la ŋu. 7 Fia Kores hã ɖe Yehowa ƒe aƒe la me nu siwo Nebukadnezar lɔ tso Yerusalem heva da ɖe eƒe mawu ƒe me la do goe.
8 Persia-fia Kores ɖe wo do goe le kesinɔnuwo dzi kpɔla Mitredat ƒe dzikpɔkpɔ te, eye wòxlẽ wo de asi na Sesbazar, si nye Yuda ƒe amegã.
9 Ke nuawo ƒe xexlẽme yi ale: sikagba siwo le abe kusiwo ene blaetɔ̃, klosalogba siwo le abe kusiwo ene akpe ɖeka, ŋudɔwɔnu bubu blaeve vɔ asieke, 10 sikagba goboe sue blaetɔ̃, klosalogba goboe sue alafa ene kple ewo, kple ŋudɔwɔnu bubu akpe ɖeka.
11 Sikanuawo kple klosalonuawo katã le akpe atɔ̃ alafa ene. Sesbazar lɔ nu siawo katã ɖe asi esime aboyomeawo tso Babilon gbugbɔ va Yerusalem. Ezra
2:1-70 2 Babilon dziɖuƒea me tɔ siwo gbɔ tso aboyo me, ame siwo Babilon-fia Nebukadnezar ɖe aboyoe yi Babilon eye wotrɔ gbɔ va Yerusalem kple Yuda, eye ame sia ame yi eya ŋutɔ ƒe du me la woe nye esi, 2 ame siwo gbɔ kple Zerubabel, Yesua, Nehemiya, Seraya, Reelaya, Mordekai, Bilsan, Mispar, Bigvai, Rehum kple Baana.
Israel dukɔ la me ŋutsuwo ƒe xexlẽmee nye esi: 3 Paros viwo le ame akpe eve alafa ɖeka blaadre vɔ eve; 4 Sefatiya viwo le ame alafa etɔ̃ blaadre vɔ eve; 5 Arak viwo le ame alafa adre blaadre vɔ atɔ̃; 6 Pahat-Moab vi siwo tso Yesua kple Yoab viwo dome le ame akpe eve alafa enyi wuieve; 7 Elam viwo le ame akpe ɖeka alafa eve blaatɔ̃ vɔ ene; 8 Zatu viwo le ame alafa asieke blaene vɔ atɔ̃; 9 Zakai viwo le ame alafa adre blaade; 10 Bani viwo le ame alafa ade blaene vɔ eve; 11 Bebai viwo le ame alafa ade blaeve vɔ etɔ̃; 12 Azgad viwo le ame akpe ɖeka alafa eve blaeve vɔ eve; 13 Adonikam viwo le ame alafa ade blaade vɔ ade; 14 Bigvai viwo le ame akpe eve kple blaatɔ̃ vɔ ade; 15 Adin viwo le ame alafa ene blaatɔ̃ vɔ ene; 16 Ater vi siwo tso Hizkiya me le ame blaasieke vɔ enyi; 17 Bezai viwo le ame alafa etɔ̃ blaeve vɔ etɔ̃; 18 Yora viwo le ame alafa ɖeka wuieve; 19 Hasum viwo le ame alafa eve blaeve vɔ etɔ̃; 20 Gibar viwo le ame blaasieke vɔ atɔ̃; 21 Betlehem viwo le ame alafa ɖeka blaeve vɔ etɔ̃; 22 Netofa ŋutsuwo le ame blaatɔ̃ vɔ ade; 23 Anatot ŋutsuwo le ame alafa ɖeka blaeve vɔ enyi; 24 Azmavet viwo le ame blaene vɔ eve; 25 Kiriat-Yearim, Kefira kple Beerot viwo le ame alafa adre blaene vɔ etɔ̃; 26 Rama kple Geba viwo le ame alafa ade blaeve vɔ ɖekɛ; 27 Mikmas ŋutsuwo le ame alafa ɖeka blaeve vɔ eve; 28 Betel kple Ai ŋutsuwo le ame alafa eve blaeve vɔ etɔ̃; 29 Nebo viwo le ame blaatɔ̃ vɔ eve; 30 Magbis viwo le ame alafa ɖeka blaatɔ̃ vɔ ade; 31 Elam kemɛa ƒe viwo le ame akpe ɖeka alafa eve blaatɔ̃ vɔ ene; 32 Harim viwo le ame alafa etɔ̃ blaeve; 33 Lod viwo, Hadid viwo kple Ono viwo le ame alafa adre blaeve vɔ atɔ̃; 34 Yeriko viwo le ame alafa etɔ̃ blaene vɔ atɔ̃; 35 Senaa viwo le ame akpe etɔ̃ alafa ade blaetɔ̃.
36 Nunɔlawoe nye: Yedaya vi siwo tso Yesua ƒe me, wole ame alafa asieke blaadre vɔ etɔ̃; 37 Imer viwo le ame akpe ɖeka kple blaatɔ̃ vɔ eve; 38 Pashur viwo le ame akpe ɖeka alafa eve blaene vɔ adre; 39 Harim viwo le ame akpe ɖeka kple wuiadre.
40 Lewi viwoe nye: Yesua viwo kple Kadmiel vi siwo katã tso Hodavia viwo dome, wole ame blaadre vɔ ene.
42 Agbonudzɔlawo ƒe viwoe nye: Salum viwo, Ater viwo, Talmon viwo, Akub viwo, Hatita viwo, Sobai viwo, wo katã wole ame alafa ɖeka blaetɔ̃ vɔ asieke.
43 Gbedoxɔmesubɔlawoe nye: Ziha viwo, Hasufa viwo, Tabaot viwo, 44 Keros viwo, Siaha viwo, Padon viwo, 45 Lebana viwo, Hagaba viwo, Akub viwo, 46 Hagab viwo, Salmai viwo, Hanan viwo, 47 Gidel viwo, Gahar viwo, Reaya viwo, 48 Rezin viwo, Nekoda viwo, Gazam viwo, 49 Uza viwo, Pasea viwo, Besai viwo, 50 Asnah viwo, Meunim viwo, Nefusim viwo; 51 Bakbuk viwo, Hakufa viwo, Harhur viwo, 52 Bazlut viwo, Mehida viwo, Harsa viwo, 53 Barkos viwo, Sisera viwo, Tema viwo, 54 Neziya viwo kple Hatifa viwo.
58 Gbedoxɔmesubɔlawo kple Salomo ƒe subɔviwo ƒe viwo katã le ame alafa etɔ̃ blaasieke vɔ eve. 59 Ame siwo tso Tel-Mela, Tel-Harsa, Kerub, Adon kple Imer, gake womete ŋu fia wo fofowo ƒe aƒekɔwo kple woƒe dzɔtsoƒe be Israel-viwoe yewonye o lae nye: 60 Delaya viwo, Tobiya viwo, Nekoda viwo, wole ame alafa ade blaatɔ̃ vɔ eve.
61 Ame siwo tso nunɔlawo ƒe viwo domee nye: Habayiya viwo, Hakoz viwo, Barzilai, si ɖe srɔ̃ tso Gileadtɔ Barzilai ƒe vinyɔnuwo dome, eye wòtsɔ woƒe ŋkɔ la, ƒe viwo. 62 Ame siawoe di woƒe ƒomeŋkɔ le dzidzimenuŋlɔɖiawo me, ne woaɖo kpe dzidzime si me wotso la dzi, ke womekpɔe o, ale woɖe wo le nunɔladɔ la me.
63 Eya ta nutodziɖula la gblɔ na wo be womate ŋu aɖu nu kɔkɔewo ƒe nu kɔkɔeawo ƒe ɖeke o, va se ɖe esime nunɔla aɖe bia gbe to Urim kple Tumim la dzi hafi.
64 Ha blibo la katã le ame akpe blaene vɔ eve alafa etɔ̃ blaade, 65 woƒe kluviwo kple kosiwo mele eme o, woawo le ame akpe adre alafa etɔ̃ blaetɔ̃ vɔ adre; woƒe ŋutsuhadzilawo kple nyɔnuhadzilawo hã le alafa eve.
70 Eye nunɔlawo, Lewi viwo, dukɔ la me tɔ aɖewo, hadzilawo, agbonudzɔlawo kple ame siwo nye gbedoxɔmesubɔlawo yi ɖanɔ woƒe duwo me, eye Israel-vi susɔeawo katã hã yi ɖanɔ woƒe duwo me.
3:1-13
3 Le ɣleti adrelia me, esi Israel-viwo le woƒe duwo me keŋ la, wova kpe ta ɖe Yerusalem kple tame ɖeka.
2 Eye Yesua, Yehozadak vi, kple nɔvia siwo nye nunɔlawo kpakple Zerubabel, Sealtiel vi, kple nɔviawo tso, eye woɖi Israel ƒe Mawu la ƒe vɔsamlekpui, ne woasa numevɔwo le edzi, abe ale si woŋlɔe ɖe Mawu vavã la ƒe ame Mose ƒe Sea me ene.
3 Ale woɖi vɔsamlekpui la ɖe afi si wònɔ tsã, togbɔ be wonɔ vɔvɔ̃m na dukɔ siwo ƒo xlã wo hã, eye wode asi ŋdi kple fiẽ numevɔwo sasa me le edzi na Yehowa.
4 Emegbe woɖu Agbadɔŋkekenyui la abe ale si woŋlɔe ɖii ene, eye wosa numevɔ gbe sia gbe ɖe xexlẽme la nu, abe ale si woɖo na ŋkeke ɖe sia ɖe ene.
5 Emegbe wosa numevɔ si wosana ɖaa, kple dzinu yeyewo ƒe vɔsawo, kple Yehowa ƒe azãɖuɣi kɔkɔewo katã ƒe vɔsawo kpakple ame sia ame si lɔ̃ faa va na nu Yehowa la ƒe numevɔwo.
6 Wodze numevɔwo sasa na Yehowa gɔme tso ɣleti adrelia ƒe ŋkeke gbãtɔ dzi, togbɔ be womeɖo Yehowa ƒe gbedoxɔa gɔme anyi haɖe o hã.
7 Wotsɔ ga na kpekpalawo kple aɖaŋudɔwɔlawo, eye wotsɔ nuɖuɖu, nunono kple ami na Sidontɔwo kple Tirotɔwo, ne woatsɔ sedertiwo tso Lebanon ava Yopa le ƒu la nu, abe ale si Persia-fia Kores ɖe mɔ na woe ene.
8 Esi wogbɔ va Mawu vavã ƒe aƒe la gbɔ le Yerusalem ƒe ƒe evelia ƒe ɣleti evelia me la, Zerubabel, Sealtiel vi, kple Yesua, Yehozadak vi, kpakple wo nɔvi susɔeawo, nunɔlawo kple Lewi viwo, kpakple ame siwo katã gbɔ tso aboyo me va Yerusalem la dze dɔ gɔme; eye woɖo Lewi vi siwo xɔ ƒe blaeve kple edzivɔ la be woakpɔ Yehowa ƒe aƒe la ƒe dɔ la dzi.
9 Eya ta Yesua, viawo kple nɔviawo, Kadmiel kple viawo, Yuda viwo, wɔ ɖeka be yewoanye dzikpɔlawo anɔ Mawu vavã la ƒe aƒe la me dɔwɔlawo nu, hekpe ɖe Henada viwo, wo viwo kple wo nɔvi siwo hã nye Lewi viwo ŋu.
10 Esi xɔtulawo ɖo Yehowa ƒe gbedoxɔ la gɔme anyi la, nunɔla siwo le nunɔlawu me, eye kpẽwo le wo si, kple Lewi vi siwo nye Asaf viwo, eye gakogoewo le wo si la tso be woakafu Yehowa abe ale si Israel-fia David ɖoe ene.
11 Eye wodzi ha kafu Yehowa heda akpe nɛ, “elabena eya amea nyo; eƒe lɔlɔ̃ si nu metsina o la li na Israel tegbee.”
12 Eye nunɔlawo dometɔ geɖe kple Lewi viwo kpakple tatɔ siwo le wo fofowo ƒe aƒekɔawo nu, siwo nye ame tsitsi siwo kpɔ xɔ tsãtɔ la, fa avi hehehe esi woɖo xɔ sia gɔme anyi wokpɔ, esime ame bubu geɖewo ya le aseye tsom hoo.
13 Ale dukɔ la mete ŋu de vovo dzidzɔɣli la kple ameawo ƒe avifafa la dome o, elabena dukɔ la le ɣli dom sesĩe, eye woƒe gbe de didiƒe ke. Ezra
4 Eye anyigba la dzi tɔwo ɖe dzi le Yuda dukɔ la ƒo, eye wodo vɔvɔ̃ na wo le xɔ la tutu me.
5 Woda aɖaŋuɖolawo ɖe wo ŋu be woagblẽ woƒe ɖoɖowo me le Persia-fia Kores ƒe ŋkekeawo katã me, va se ɖe Persia-fia Dario ƒe fiaɖuɣi.
6 Le Ahasweros ƒe fiaɖuɖu ƒe gɔmedzedze la, woŋlɔ agbalẽ tsɔ tso Yuda kple Yerusalem nɔlawo nu. 7 Le Persia-fia Artasasta ŋɔli la, Bislam, Mitredat, Tabeel kple eƒe hadɔwɔla susɔeawo ŋlɔ agbalẽ na fia Artasasta; eye woɖe agbalẽ la gɔme ɖe Aramgbe me hetsɔ Aram ŋɔŋlɔdzesiwo ŋlɔe. 8 Dziɖuɖumegãwo ƒe tatɔ Rehum kple agbalẽŋlɔla Simsai ŋlɔ agbalẽ tsɔ tso Yerusalem nu ɖo ɖe fia Artasasta ale: 9 (Dziɖuɖumegãwo ƒe tatɔ Rehum kple agbalẽŋlɔla Simsai kpakple woƒe hadɔwɔla susɔeawo, siwo nye ʋɔnudrɔ̃lawo kple nutodziɖula siwo ƒe ɖoƒe ɖiɖi wu, agbalẽŋlɔlawo, Erektɔwo, Babilontɔwo, ame siwo le Susa, siwo nye Elamtɔwo, 10 kple dukɔ siwo katã bubutɔ gã Asenapar ɖe aboyoe hena wole Samaria duwo me la dometɔ susɔeawo kpakple ame siwo susɔ ɖe nuto si le Tɔsisia godo me la gbɔe wòtso, azɔ 11 agbalẽ si woɖo ɖee la me nyawoe nye esi.) “Na fia Artasasta, tso wò subɔvi siwo le nuto si le Tɔsisia godo gbɔ: Azɔ 12 fia la nanyae be, Yudatɔ siwo tso gbɔwò va mía gbɔ le afi sia la va ɖo Yerusalem. Wogbugbɔ le du dzeaglã vɔ̃ɖi la tsom, wole gliawo nu wum, eye wole gɔmeɖoanyiawo ɖɔm ɖo. 13 Azɔ fia la nanyae be ne wogbugbɔ du sia tso eye wowu eƒe gliawo nu la, ekema woagbe adzɔ, nudzɔdzɔ, alo mɔtaho nana, eye ana fiawo ƒe gakpɔkpɔ dzi naɖe kpɔtɔ. 14 Ke esi wònye fiasã me dzee míeɖuna, eye medze be míanɔ ekpɔm nu nagblẽ le fia ƒe viɖekpɔƒe ŋu alea o tae míedɔ ame ne míana fia la nanya, 15 ne woadzro tɔgbuiwo ƒe nuŋlɔɖigbalẽwo me. Àkpɔe le nuŋlɔɖigbalẽawo me be du sia nye du dzeaglã, si nana nu gblẽna le fiawo kple nutowo ŋu, eye ame siwo dea aglãdzedze ɖe dziɖuɖu ŋu ƒe dzi ƒo la le eme tso gbe aɖe gbe ke. Esia tae wotsrɔ̃ du sia ɖo. 16 Míedi be míana fia nanyae be, ne wogbugbɔ du sia tso hewu eƒe gliwo nu la, ekema màgakpɔ ŋusẽ ɖe nuto si le Tɔsisia godo la dzi o.” 17 Fia la ɖo du ɖe dziɖuɖumegãwo ƒe tatɔ Rehum kple agbalẽŋlɔla Simsai kpakple woƒe hadɔwɔla susɔe siwo le Samaria kple nuto siwo susɔ ɖe Tɔsisia godo be: “Medo gbe na mi! Azɔ 18 woxlẽ agbalẽ si mieɖo ɖe mí la le ŋkunyeme eme kɔ nyuie. 19 Eya ta mede se be woaku nyaa me, eye wokpɔe be du la nye du si tsia tsitre ɖe fiawo ŋu tso gbe aɖe gbe ke, eye wònye du si me wodzea aglã hewɔa ʋunyaʋunya le.
20 Fia sesẽwo nɔ Yerusalem nu, woɖu nuto siwo katã le Tɔsisia godo dzi, eye woxe adzɔ kple nudzɔdzɔ kpakple mɔtaho na wo. 21 Azɔ mide se, ne ŋutsu siawo nadzudzɔ dɔa wɔwɔ, ale be woagagbugbɔ du ma atso o, va se ɖe esime meɖe gbe hafi.
22 Mikpɔ nyuie be miatsɔ nya sia vevie, ne nu nagagblẽ le fia ƒe viɖekpɔƒe ŋu ɖe edzi o.” 23 Ke esi woxlẽ agbalẽ si tso Fia Artasasta gbɔ la me nyawo le Rehum kple agbalẽŋlɔla Simsai kpakple woƒe hadɔwɔlawo ŋkume la, wowɔ kaba yi ɖe Yudatɔwo gbɔ le Yerusalem, eye wotɔ te wo sesẽe. 24 Ɣemaɣie Mawu ƒe xɔ si nɔ Yerusalem la ƒe dɔ la tɔ; eye dɔ la tsi akpo dzi va se ɖe Persia-fia Dario ƒe fiaɖuɖu ƒe ƒe evelia me. Ezra 5:1-17
2 Ɣemaɣie Zerubabel, Sealtiel vi, kple Yesua, Yehozadak vi, gbugbɔ dze Mawu ƒe xɔ si nɔ Yerusalem la tutu gɔme; eye Mawu ƒe nyagblɔɖilawo nɔ wo ŋu hekpe ɖe wo ŋu. 3 Ɣemaɣi Tatenai, si nye nutodziɖula le nuto si le Tɔsisi la godo kple Setar-Bozenai kpakple woƒe hadɔwɔlawo va wo gbɔ hebia wo be: “Ame kae ɖe mɔ na mi be miatu xɔ sia ahawu gli sia nu?” 4 Eye wobia wo hã be: “Ŋutsu siwo le xɔ sia tum la ƒe ŋkɔwo ɖe?” 5 Ke Mawu ƒe ŋku le Yudatɔwo ƒe ametsitsiwo ŋu, ale be womena wodzudzɔ o, va se ɖe esime woɖo nyatakaka la ɖe Dario, eye wòɖo agbalẽ ɖa le nya sia ŋu.
Ameawo le dɔa dzi vevie, eye dɔa le zɔ ɖem le woƒe kutrikuku ta. 9 Eye míebia gbe woƒe ametsitsiawo be: ‘Ame kae ɖe mɔ na mi be miatu xɔ sia ahawu gli sia nu?’ 10 Míebia woƒe ŋkɔwo hã, ale be míaŋlɔ ŋutsu siwo nye woƒe tatɔwo la ƒe ŋkɔwo ne míana nànya. 11 “Ale woɖo nya ŋu na míe nye esi: ‘Dziƒowo kple anyigba ƒe Mawu la ƒe subɔlawoe míenye, eye míegbugbɔ le xɔ si Israel-fia gã aɖe tu hewu enu ƒe gbogbo aɖewoe nye esi va yi la tum.
12 Ke esi mía fofowo do dziku na dziƒowo ƒe Mawu la ta la, etsɔ wo de asi na Kaldeatɔ Babilon-fia Nebukadnezar, ame si gbã xɔ sia heɖe aboyo dukɔ la yi Babilon.
13 Ke le Babilon-fia Kores ƒe ƒe gbãtɔ me la, Fia Kores ɖe gbe be woagbugbɔ Mawu ƒe xɔ sia atu. 14 Azɔ hã, Fia Kores fɔ sikanu kple klosalonu siwo nɔ Mawu ƒe aƒe la me siwo Nebukadnezar lɔ tso gbedoxɔ si nɔ Yerusalem me yi Babilon ƒe gbedoxɔ me la, eye wòtsɔ wo na Sesbazar, ame si Kores ɖo nutodziɖulae.
15 Kores gblɔ nɛ be: “Tsɔ nu siawo.
Tsɔ wo yi ɖada ɖe gbedoxɔ si le Yerusalem la me, eye na woagbugbɔ Mawu ƒe xɔ la atu ɖe afi si wònɔ tsã.” 16 Ale Sesbazar va, eye wòɖo Mawu ƒe xɔ si le Yerusalem la gɔme anyi; eye wole etutu dzi tso ɣemaɣi va se ɖe fifia, ke womekpɔ wu enu o.’
17 “Eya ta ne enyo fia ŋu la, ekema woaku nu me le fia ƒe kesinɔnudzraɖoƒe le Babilon afi ma, ne woakpɔe ɖa be ele eme vavã be Fia Kores ɖe gbe be woagbugbɔ Mawu ƒe xɔ ma atu ɖe Yerusalem hã; eye ale si fia la tso nya me le nya sia ŋu la, negblɔe ɖo ɖe mí.”
6:1-22
6 Ɣemaɣie Fia Dario ɖe gbe woku nu me le nuŋlɔɖidzraɖoƒewo, afi si wodzraa nu veviwo ɖo le Babilon la me. 2 Eye woke ɖe agbalẽ xatsaxatsa aɖe ŋu le mɔ́ sesẽ si le Ekbatana le Media nutoa me, eye nyatakaka si le emee nye esi: 3 “Le Fia Kores ƒe ƒe gbãtɔ me la, Fia Kores de se le Mawu ƒe xɔ si le Yerusalem la ŋu be: ‘Woagbugbɔ xɔ la atu wòanye teƒe si woasa vɔ le, woaɖo egɔme anyi, eye wòakɔ abɔklugui blaade akeke abɔklugui blaade, 4 eye woatsɔ kpe gãwo aɖo amli etɔ̃, eye amli ɖeka nanye ati; woaxe eŋu fewo tso fiaƒe me.
5 Azɔ hã, woagbugbɔ Mawu ƒe aƒe la me sikanu kple klosalonu siwo Nebukadnezar lɔ tso gbedoxɔ si nɔ Yerusalem me va Babilon la ayii, ne woatsɔ wo ada ɖe wo teƒe le gbedoxɔ si le Yerusalem la me, eye woada wo ɖe Mawu ƒe xɔ la me.’
6 “Eya ta Tatenai, si nye nutodziɖula le nuto si le Tɔsisi la godo, Setar-Bozenai kple miaƒe hadɔwɔla siwo nye nutodziɖula siwo ƒe ɖoƒe ɖiɖi wu, siwo le nuto si le Tɔsisia godo me
mite ɖa tso afi ma! 7 Miɖe asi le Mawu ƒe xɔtudɔ ma ƒe nya me. Yudatɔwo ƒe nutodziɖula la kple Yudatɔwo ƒe ametsitsiwo agbugbɔ Mawu ƒe xɔ la atu ɖe afi si wònɔ tsã.
8 Azɔ hã mele se dem tso nu si miawɔ na Yudatɔwo ƒe ametsitsi siawo be woagbugbɔ Mawu ƒe xɔ ma atu ŋu: Miɖe ga le fia ƒe kesinɔnudzraɖoƒe tso adzɔ si woxɔna tso nuto si le Tɔsisia godo me na ŋutsu siawo enumake be woatsɔ ayi dɔa dzi, eye migaxe mɔ na wo o.
9 Eye ne nu bubu aɖe gahiã, eɖanye nyitsuiwo, agbowo, alẽviwo ɖe dziƒo ƒe Mawu la ƒe numevɔsawo ŋu, eɖanye lu, dze, wain kple ami o, mina woatsɔe ana wo ɖaa gbe sia gbe dedie, abe ale si ko nunɔla siwo le Yerusalem agblɔe ene, 10 ne woayi edzi anɔ vɔ siwo dzea dziƒowo ƒe Mawu la ŋu la sam, eye woanɔ gbe dom ɖa ɖe fia la kple viawo ƒe agbe ta.
11 Eye mele gbe ɖem be, ame sia ame si ada se sia dzi la, woaɖe ati le eƒe xɔ me ahee ɖe eŋu, eye eƒe aƒe atrɔ azu dua ƒe nugododeƒe le nya sia ta. 12 Eye Mawu si na eƒe ŋkɔ le afi ma la naɖe fia sia fia si ado eƒe asi ɖa be yeagblẽ sedede sia me alo agbã Mawu ƒe xɔ sia si le Yerusalem la ɖa le zi dzi, eye wòatu nu kple dukɔ sia dukɔ si awɔ nenema la hã.
Nye Dario ye de sea.
15 Wowu xɔ la nu le dzinu Adar ƒe ŋkeke etɔ̃lia dzi, le Fia Dario ƒe fiaɖuɖu ƒe ƒe adelia me. 16 Eye Israel-viwo, nunɔlawo, Lewi viwo kple ame siwo nɔ aboyo me tsã la ƒe ame susɔeawo kɔ Mawu ƒe xɔ sia ŋu kple dzidzɔ.
17 Eye wotsɔ nyitsu alafa ɖeka, agbo alafa eve kple alẽvi alafa ene vɛ ɖe Mawu ƒe xɔ sia ŋu kɔkɔ ŋuti, kple gbɔ̃tsu wuieve be woatsɔ asa nuvɔ̃vɔ ɖe Israel blibo la katã ta, le Israel-toawo ƒe xexlẽme nu.
19 Eye ame siwo nɔ aboyo me tsã la ɖu Ŋutitotoŋkekenyui la le ɣleti gbãtɔ ƒe ŋkeke wuienelia dzi.
20 Nunɔlawo kple Lewi viwo siaa kɔ wo ɖokuiwo ŋu, ale wo katã ŋu kɔ; wowu Ŋutitotolã na ame siwo katã nɔ aboyo me tsã, wo nɔvi nunɔlawo kple woawo ŋutɔwo.
21 Eye Israel-vi siwo gbɔ tso aboyo me la ɖui, hekpe ɖe ame sia ame si wɔ ɖeka kpli wo heɖe eɖokui ɖa tso anyigbadzidukɔwo ƒe nu makɔmakɔwo gbɔ be yewoasubɔ Yehowa, Israel ƒe Mawu la ŋuti.
Enye Seraya vi, Azariya vi, Hilkiya vi, 2 Salum vi, Zadok vi, Ahitub vi, 3 Amariya vi, Azariya vi, Merayot vi, 4 Zerahiya vi, Uzi vi, Buki vi, 5 Abisua vi, Finehas vi, Eleazar vi, nunɔlawo ƒe tatɔ Aron ƒe vi. 6 Ezra sia trɔ gbɔ tso Babilon.
Fia la lɔ̃ ɖe nu siwo katã wòbia dzi nɛ, elabena Yehowa eƒe Mawu ƒe asi le edzi. 7 Eya ta Israel-viwo dometɔ aɖewo, nunɔlawo, Lewi viwo, hadzilawo, agbonudzɔlawo kple gbedoxɔmesubɔlawo dometɔ aɖewo yi Yerusalem le Fia Artasasta ƒe ƒe adrelia me. 8 Eye Ezra va ɖo Yerusalem le ɣleti atɔ̃lia me, le fia la ƒe ƒe adrelia me.
9 Elabena eya ŋutɔ ɖoe be yewoaho le Babilon le ɣleti gbãtɔ ƒe ŋkeke gbãtɔ dzi, eye le ɣleti atɔ̃lia ƒe ŋkeke gbãtɔ dzi la, eva ɖo Yerusalem, le eƒe Mawu ƒe asi nyui si le edzi la ta.
10 Elabena Ezra dzra eƒe dzi ɖo, ne wòadzro Yehowa ƒe Se la me ahawɔ edzi, eye wòafia ɖoɖowo kple ʋɔnudɔdrɔ̃ ŋuti mɔfiamewo le Israel.
11 Agbalẽ si Fia Artasasta tsɔ na nunɔla Ezra si nye nugbugbɔŋlɔla, ame si nye Yehowa ƒe sedede kple ɖoɖo siwo wòtsɔ na Israel la srɔ̃la bibi la, me nyawoe nye esi: 12 “Artasasta, fiawo ƒe fia, le nya sia ŋlɔm na nunɔla Ezra, si nye dziƒowo ƒe Mawu la ƒe Se la gbugbɔŋlɔla: Wò ŋutifafa nede blibo.
Azɔ 13 mede se be, Israel dukɔ si kpɔtɔ le nye dziɖuƒe la kple woƒe nunɔlawo kpakple Lewi viwo dometɔ ɖe sia ɖe si lɔ̃ be yeayi Yerusalem kpli wò la, neyi faa.
14 Elabena fia la kple eƒe adaŋudela adreawoe le dɔwòm be nàyi aɖaku nu me akpɔ be wole wɔwɔm ɖe wò Mawu ƒe Se si le asiwò la dzi le Yuda kple Yerusalem hã, 15 eye nàtsɔ klosalo kple sika si fia la kple eƒe adaŋudelawo lɔ̃ faa na Israel ƒe Mawu, ame si ƒe nɔƒe le Yerusalem, la ayii, 16 hekpe ɖe klosalo kpakple sika siwo katã nèxɔ le Babilon nutowo katã me, kple nu siwo dukɔ la kple nunɔlawo, ame siwo na nu faa ɖe woƒe Mawu ƒe aƒe si le Yerusalem ŋu la, ŋuti. 17 Eye nàtsɔ ga sia aƒle nyitsuwo, agbowo, alẽviwo kple wo ŋuti nuɖuvɔsawo kpakple wo ŋuti nunovɔsawo, eye nàtsɔ wo asa vɔ le wò Mawu ƒe aƒe la me vɔsamlekpui si le Yerusalem la dzi. 18 “Eye nu sia nu si nyo wò kple nɔviwòwo ŋu miebe miatsɔ klosalo kple sika susɔea awɔe la, miwɔe le mia Mawu la ƒe lɔlɔ̃nu nu.
19 Eye nu siwo katã wotsɔ na wò ɖe wò Mawu ƒe aƒe la ŋuti subɔsubɔdɔa ŋu la, tsɔ wo na le Mawu ŋkume le Yerusalem. 20 Eye nu bubu siwo hiã le wò Mawu ƒe xɔ la ŋu, si wòle na wò be nàna la, tsɔ wo le fia ƒe kesinɔnudzraɖoƒe la ana. 21 “Nye Fia Artasasta, mede se na kesinɔnuwo dzi kpɔla siwo katã le nuto si le Tɔsisia godo be, nu sia nu si nunɔla Ezra, dziƒowo ƒe Mawu la ƒe Se la gbugbɔŋlɔla la abia mi la, miwɔe nɛ kaba, 22 va se ɖe klosalo talento alafa ɖeka, lu kɔr alafa ɖeka, wain baf alafa ɖeka kple ami baf alafa ɖeka dzi kpakple dze ale si nu wodi.
23 Woawɔ nu sia nu si ƒe se dziƒowo ƒe Mawu la de ɖe dziƒowo ƒe Mawu la ƒe aƒea ŋu la veviedodotɔe, ne dɔmedzoe nagava fia ƒe dziɖuƒe la kple viawo dzi o.
24 Azɔ meɖe ame wuieve le nunɔlawo ƒe tatɔwo dome ɖe vovo, siwo nye Serebiya kple Hasabiya hekpe ɖe wo nɔvi ewo ŋu.
32 Ale míeva Yerusalem, eye míenɔ afi ma ŋkeke etɔ̃.
33 Eye le ŋkeke enelia dzi la, míeda klosalo kple sika kpakple ŋudɔwɔnuawo le mía Mawu ƒe aƒe la me de asi na nunɔla Meremot, Uriya vi, eye Eleazar, Finehas vi, nɔ egbɔ, eye Yozabad, Yesua vi kple Noadiya, Binui vi, ame siwo nye Lewi viwo, hã nɔ wo gbɔ.
34 Woxlẽ nuawo katã eye woda wo heŋlɔ woƒe kpekpeme blibo la katã ɖi.
Ezra
9:1-15
2 Woawo ŋutɔwo kple wo viŋutsuwo ɖe wo vinyɔnuwo dometɔ aɖewo.
Amegãawo kple dziɖulaawo koŋ ye xɔ ŋgɔ le nuteƒemawɔmawɔ sia me.” 3 Ke esi mese nya sia ko la, medze nye awu kple nye awu ʋlaya, eye menyɔ nye taɖa kple nye ge ƒe ɖewo, nye nu ku eye mebɔbɔ nɔ anyi ɖi. 4 Eye ame sia ame si dea bubu Israel ƒe Mawu la ƒe nyawo ŋu la ƒo ƒu ɖe gbɔnye le aboyomeawo ƒe nuteƒemawɔmawɔ ta, esime nye nu ku mebɔbɔ nɔ anyi ɖi va se ɖe fiẽnuɖuvɔsaɣi.
5 Le fiẽnuɖuvɔsaɣi la, metso le nye nuxaxa la me, eye nye awu kple nye awu ʋlaya kpɔtɔ le dzedze le ŋunye, eye medze klo heke nye abɔwo me na Yehowa nye Mawu. 6 Eye megblɔ be: “Oo nye Mawu, ŋu le kpeyem, eye wòte ɖe dzinye be mawu mo dzi na wò, Oo nye Mawu, elabena míaƒe vodadawo dzi ɖe edzi gbɔ mía ta, eye míaƒe fɔɖiɖi la kɔ yi ɖatɔ keke dziƒowo ke.
7 Tso mía tɔgbuiwo ŋɔli ke la, fɔɖiɖi gã aɖe le mía dzi va se ɖe egbe sia; eye le míaƒe vodadawo ta wotsɔ mía kple míaƒe fiawo kpakple míaƒe nunɔlawo de asi na anyigbadzifiawo, na yi kple aboyoɖeɖe, na haha kple ŋukpedodo, abe ale si wòle egbe sia ene.
8 Ke azɔ la, Yehowa mía Mawu, ève mía nu vie, esi nèkpɔtɔ ame aɖewo ɖi na mí, eye nèna dedienɔƒe mí le wò nɔƒe kɔkɔe la, ne míaƒe ŋku dzi nakɔ, Oo mía Mawu, ne agbe vi aɖe nagaɖo mía me le míaƒe kluvinyenye la me.
9 Elabena togbɔ be kluviwo míenye hã la, mía Mawu megblẽ mí ɖi le míaƒe kluvinyenye la me o; ke boŋ eve mía nu le Persia-fiawo ŋkume, ne wòana agbe nagaɖo mía me, ne míafɔ mía Mawu ƒe aƒe la ɖe te, ne míaɖɔ eƒe gli gbagbãwo ɖo, ne wòana gli nanɔ mía si le Yuda kple Yerusalem.
10 “Azɔ mía Mawu, nya kae míagblɔ le esia megbe?
Elabena míegblẽ wò sededewo ɖi, 11 se siwo nède na mí to wò subɔla nyagblɔɖilawo dzi be: ‘Anyigba si dzi yim miele be miaxɔe wòazu mia tɔ la, anyigba makɔmakɔ wònye le anyigba la dzi dukɔwo ƒe nuwɔna makɔmakɔwo ta, le woƒe ŋunyɔnuwɔwɔ si wotsɔ yɔ edzi tso go ɖeka me va se ɖe go kemɛ me le woƒe makɔmakɔnyenye ta la ŋuti.
10:1-44
10 Esi Ezra nɔ gbea dom ɖa, eye wònɔ eɖokui me ʋum, nɔ avi fam hetsyɔ akɔ anyi ɖe Mawu vavã la ƒe aƒe la ŋgɔ la, Israel-viwo ƒe ha gã aɖe, si me tɔwo nye ŋutsuwo, nyɔnuwo kple ɖeviwo, va ƒo ƒu ɖe egbɔ, eye dukɔ la nɔ avi fam vevie.
2 Eye Sekaniya, Yehiel vi, si tso Elam viwo dome gblɔ na Ezra be: “Míawo la, míewɔ nuteƒe na mía Mawu la o, elabena míeɖe dutanyɔnuwo tso anyigba la dzi dukɔwo dome.
3 Azɔ mina míabla nu kple mía Mawu la, ne míaɖe nyɔnuawo katã kple vi siwo wodzi la ɖa, le Yehowa kple ame siwo dea bubu mía Mawu ƒe sedede la ŋu la ƒe mɔfiafia nu.
Mina míawɔ ɖe Sea dzi.
4 Tso, elabena wò dɔdeasie, eye míele megbe na wò.
Sẽ ŋu, eye nàwɔe.” 5 Ale Ezra tso, eye wòna tatɔ, siwo tso nunɔla Lewi viwo kple Israel blibo la katã dome la ka atam be yewoawɔ ɖe nya sia dzi.
Ale woka atam. 6 Azɔ Ezra tso le Mawu vavã la ƒe aƒe la ŋgɔ, eye wòyi Yehohanan, Eliyasib vi, ƒe xɔ me.
Esi wòyi afi ma la, meɖu nu alo no tsi hã o, elabena ele nu xam le aboyomeawo ƒe nuteƒemawɔmawɔ la ŋuti.
7 Azɔ wona woɖe gbeƒã le Yuda kple Yerusalem blibo la be aboyomeawo katã nava ƒo ƒu ɖe Yerusalem; 8 eye ame si mava le ŋkeke etɔ̃ me abe ale si amegãwo kple ametsitsiawo ɖoe ene o la, woaɖo asi eƒe nunɔamesiwo katã dzi, eye woaɖe eya ŋutɔ ɖa le aboyomeawo ƒe ha la me.
9 Eya ta Yuda kple Benyamin ŋutsuwo katã va ƒo ƒu ɖe Yerusalem le ŋkeke etɔ̃ me le ɣleti asiekelia ƒe ŋkeke blaevelia dzi.
10 Eye nunɔla Ezra tso hegblɔ na wo be: “Miewɔ nuteƒe o, elabena mieɖe dutanyɔnuwo, eye miena Israel ƒe fɔɖiɖi dzi ɖe edzi.
11 Azɔ miʋu mia ɖokuiwo me na Yehowa, mia tɔgbuiwo ƒe Mawu la, eye miwɔ eƒe lɔlɔ̃nu. Miɖe mia ɖokuiwo ɖa tso anyigba la dzi dukɔwo kple dutanyɔnu siawo ŋu.” 12 Eye ha blibo la katã gblɔ kple gbe sesẽ be: “Míelɔ̃ be míawɔ nya si nègblɔ la dzi pɛpɛpɛ.
13 Ke hã dukɔ la sɔ gbɔ, eye wònye tsidzaɣi.
Manya wɔ be woatɔ ɖe xexe o, eye menye ŋkeke ɖeka alo eve ƒe dɔe o, elabena míaƒe aglãdzedzea nu sẽ ŋutɔ le nya sia me.
14 Eya ta míeɖe kuku, mina míaƒe amegãwo nanɔ ha blibo la teƒe; eye ame siwo katã le míaƒe duwo me, siwo ɖe dutanyɔnuwo la nava le ɣeyiɣi ɖoɖiawo dzi, eye du sia du ƒe ametsitsiwo kple eƒe ʋɔnudrɔ̃lawo nava kpli wo, va se ɖe esime míana mía Mawu ƒe dɔmedzoe helĩhelĩ si wòdo ɖe mía ŋu la nu nafa le nya sia me.”
15 Gake Yonatan, Asahel vi kple Yahzeya, Tikva vi, tsi tsitre ɖe nya sia ŋu; eye Mesulam kple Sabetai, siwo nye Lewi viwo de wo dzi.
16 Ke aboyometsolawo wɔ nu si dzi woda asi ɖo; eye nunɔla Ezra kple tatɔ siwo le wo fofowo ƒe aƒekɔawo nu siwo katã ƒe ŋkɔwo woyɔ ɖekaɖeka la, ɖeɖe va ƒo ƒu le ɣleti ewolia ƒe ŋkeke gbãtɔ dzi ne woagalé ŋku ɖe nya la ŋu; 17 eye kaka ɣleti gbãtɔ ƒe ŋkeke gbãtɔ naɖo la, wokpɔ ŋutsu siwo katã ɖe dutanyɔnuwo ƒe nya la gbɔ vɔ. 18 Eye wokpɔ be nunɔlawo ƒe vi aɖewo hã ɖe dutanyɔnuwo: ame siwo tso Yesua, Yehozadak vi, ƒe viwo kple nɔviawo domee nye Maaseya, Eliezer, Yarib kple Gedaliya.
19 Gake wodo ŋugbe be yewoaɖe asi le yewo srɔ̃wo ŋu, eye esi yewoɖi fɔ ta la, yewoana agbo ɖeka ɖe yewoƒe fɔɖiɖi la ta. 20 Ame siwo tso Imer viwo domee nye Hanani kple Zebadiya; 21 ame siwo tso Harim viwo domee nye Maaseya, Eliya, Semaya, Yehiel kple Uziya; 22 ame siwo tso Pashur viwo domee nye Elioenai, Maaseya, Ismael, Netanel, Yozabad kple Eleasa.
Nehemiya
1:1-11
3 Eye wogblɔ nam be: “Ame siwo susɔ ɖe anyigba la dzi, siwo meyi aboyo me o la le nɔnɔme sesẽ ŋutɔ aɖe me, eye wònye ŋukpe sɔŋ.
Wogbã Yerusalem ƒe gli la, eye wotɔ dzo eƒe agbowo.”
Nye kple fofonye ƒe aƒe la siaa míewɔ nu vɔ̃.
2 Eya ta fia la biam be: “Nu ka tae nèlé blanui evɔ mèle dɔ lém o?
Ale vɔvɔ̃ ɖom ŋutɔ.
3 Eye megblɔ na fia la be: “Fia nenɔ agbe tegbee!
Nu ka tae nyemalé blanui o, esi du si me woɖi tɔgbuinyewo ɖo la zu aƒedo, eye dzo fiã eƒe agbowo keŋkeŋ?” 4 Eye fia la biam be: “Nu ka dim nèle?”
Enumake medo gbe ɖa na dziƒowo ƒe Mawu la.
5 Eye meɖo eŋu na fia la be: “Ne enyo fia ŋu, eye wò subɔvi ƒe nu nyo ŋuwò la, ekema ɖom ɖe Yuda, du si nye tɔgbuinyewo ɖiƒe la, ne magbugbɔe atso.” 6 Eye fia la, ame si xa fiasrɔ̃ bɔbɔ nɔ la, biam be: “Ɣeyiɣi didi kae wò mɔzɔzɔa axɔ, eye ɣekaɣie nàtrɔ agbɔ?”
Ale esi meɖo ɣeyiɣi na fiaa la, edze eŋu be yeaɖom ɖa.
Eya ta fia la tsɔ wo nam le nye Mawu ƒe asi nyui si le dzinye la ta.
9 Mlɔeba meva ɖo nutodziɖula siwo le nuto si le Tɔsisia godo la gbɔ, eye metsɔ fia la ƒe agbalẽawo na wo. Azɔ hã, fia la dɔ aʋakplɔlawo kple sɔdolawo ɖa kpe ɖe ŋunye.
10 Esi Horontɔ Sanbalat kple Amonitɔwo ƒe dumegã Tobiya see la, mevivi wo nu be ame aɖe va nyui di ge na Israel-viwo o.
11 Mlɔeba meva ɖo Yerusalem, eye menɔ afi ma ŋkeke etɔ̃.
12 Eye nye kple ŋutsu ʋɛ aɖewo siwo le ŋunye la míefɔ le zã me, ke nyemegblɔ nu si nye Mawu de dzi me nam be mawɔ na Yerusalem la na ame aɖeke o, eye lã aɖeke menɔ ŋunye o, negbe esi dom menɔ la ko.
13 Eye meto Balimegbo la nu do go le zã me le Dagãvudo la ŋgɔ ɖo ta Aɖukpogbo la gbɔ, eye melé ŋku ɖe Yerusalem ƒe gli siwo wogbã kple agbo siwo dzo fiã la ŋu.
14 Emegbe meyi ŋgɔ va ɖo Vudogbo la gbɔ kple Fia Ƒe Ta la gbɔ, eye teƒe aɖeke meli na lã si dom mele be wòato ayi ŋgɔ o.
15 Gake meto bali la me le zã me henɔ ŋku lém ɖe glia ŋu, emegbe metrɔ va to Balimegbo la nu hetrɔ gbɔ.
16 Dumegãwo ƒe kpeɖeŋutɔwo menya afi si meyi kple nu si meyi ɖawɔ o; eye nyemegblɔ nya aɖeke na Yudatɔwo, nunɔlawo, bubumewo, dumegãwo ƒe kpeɖeŋutɔawo kple ame bubu siwo le dɔa wɔ ge la haɖe o.
17 Emegbe megblɔ na wo be: “Mikpɔ nɔnɔme wɔnublanui si me míele, ale si Yerusalem zu aƒedo, eye wotɔ dzo eƒe agboawo la ɖa.
2 Yeriko ŋutsuwo hã ɖɔ glia ɖo tso afi ma; eye Zakur, Imri vi, hã ɖɔe ɖo tso wo tɔ nu.
18 Eya yome wo nɔviwo ɖɔ glia ƒe akpa aɖe ɖo: Bavai, Henada vi, si nye Keila nuto la ƒe afã dzi ɖula ɖɔ glia ƒe akpa aɖe ɖo.
19 Eyome Ezer, Yesua vi, si nye Mizpa dziɖula, ɖɔ glia ƒe akpa bubu si le todzimɔ si yi Aʋawɔnuwo Dzraɖoƒe le Sɔti la gbɔ la ɖo.
20 Eya yome Baruk, Zabai vi, do vevie nu ɖɔ glia ƒe akpa bubu si tso Sɔti la gbɔ va se ɖe keke nunɔlagã Eliyasib ƒe aƒe mɔnu ke la ɖo.
21 Eya yome Meremot, Uriya vi, Hakoz vi, ɖɔ glia ƒe akpa bubu si tso Eliyasib ƒe aƒe la ƒe mɔnu va se ɖe Eliyasib ƒe aƒe la ƒe mlɔenu la ɖo.
22 Eya yome nunɔla siwo nye Yordan-nuto la me ŋutsuwo, ɖɔ glia ƒe akpa aɖe ɖo.
23 Woawo yome Benyamin kple Hasub ɖɔ glia ƒe akpa aɖe ɖo le woawo ŋutɔwo ƒe aƒe ŋgɔ.
Woawo yome Azariya, Maaseya vi, Ananiya vi, ɖɔ akpa aɖe ɖo le eya ŋutɔ ƒe aƒe gbɔ.
24 Le eya yome Binui, Henada vi, ɖɔ glia ƒe akpa bubu si tso Azariya ƒe aƒe gbɔ yi Sɔti la gbɔ, va se ɖe keke dzogoe la dzi ke la ɖo.
25 Eya yome Palal, Uzai vi ɖɔ glia ƒe akpa aɖe ɖo le Sɔti la kple xɔ tsrala si le Fia Ƒe Aƒe la ŋu ŋgɔ, si nye dzigbetɔ si le Dzɔlawo Ƒe Xɔxɔnu la ŋu.
Eya yome Pedaya, Paros vi ɖo glia kplɔe ɖo.
26 Gbedoxɔmesubɔla siwo nɔ Ofel ɖɔ glia ƒe akpa aɖe ɖo va ɖo keke Tsigbo la ŋgɔ le ɣedzeƒekpa dzi kple xɔ tsrala si do gɔ̃ɔ la ŋu ke.
27 Woawo yome Tekoatɔwo ɖɔ glia ƒe akpa bubu si tso xɔ tsrala si do gɔ̃ɔ la ŋgɔ va ɖo keke Ofel gli la gbɔ ke la ɖo.
28 Nunɔlawo ɖɔ glia ƒe akpa aɖe ɖo tso Sɔgbo la tame, ame sia ame le eya ŋutɔ ƒe aƒe ŋgɔ.
29 Woawo yome Zadok, Imer vi, ɖɔ glia ƒe akpa aɖe ɖo le eya ŋutɔ ƒe aƒe ŋgɔ. Eya yome Semaya, Sekaniya vi, si nye Ɣedzeƒegbo la ŋu dzɔla, ɖɔ glia ƒe akpa aɖe ɖo. 30 Eya yome Hananiya, Selemiya vi kple Hanun, si nye Zalaf vi adelia, ɖɔ glia ƒe akpa bubu ɖo. Eya yome Mesulam, Berekiya vi, ɖɔ glia ƒe akpa aɖe ɖo le eya ŋutɔ ƒe aƒe ŋgɔ.
31 Eya yome Malkiya, si nye sikanutulawo dometɔ ɖeka ɖɔ glia ƒe akpa aɖe ɖo va ɖo gbedoxɔmesubɔlawo kple asitsalawo ƒe aƒe la gbɔ, le Ŋkuléɖeŋugbo la ŋgɔ va se ɖe keke xɔtaxɔ dzogoedzitɔ la gbɔ ke.
32 Eye sikanutulawo kple asitsalawo ɖɔ glia ɖo le xɔtaxɔ dzogoedzitɔ la kple Alẽgbo la dome.
4:1-23
4 Esi Sanbalat se be míegbugbɔ glia le ɖoɖom la, eku dzi nɛ, eye wòdo domedzoe vevie heɖe alɔme le Yudatɔwo ŋu.
2 Egblɔ le nɔviawo kple Samaria-ʋakɔ la ŋkume be: “Nu ka wɔm Yudatɔ beliawo le?
Ðe wosusu be yewoate ŋuia? Ðe woasa vɔa?
Ðe woawu enu le ŋkeke ɖeka mea?
Ðe woaho kpe ƒodzowo tso gli gbagbã siwo li kɔ ɖi la mea azãa?” 3 Ke Amonitɔ Tobiya le exa, eye wògblɔ be: “Gli si ɖom wole la, ne abei teti de edzi la, akaka woƒe kpegli la.” 4 Oo mía Mawu, see, elabena míezu alɔmeɖenu, eya ta na woƒe vlododo la natrɔ ava woawo ŋutɔwo ƒe ta dzi, eye nàna woaha wo ayi aboyonyigba dzi.
5 Mègatsyɔ nu woƒe vodada kple woƒe nu vɔ̃ dzi le ŋkuwòme o. Mègana woatutu wo ɖa o, elabena wodzu gliɖolaawo.
6 Ke míegbugbɔ ɖo gli bliboa va kpe wòɖo eƒe kɔkɔme ƒe afã, eye dzi nɔ dukɔ la ƒo ɖe dɔwɔwɔ ŋu. 7 Esi Sanbalat, Tobiya, Arabiatɔwo, Amonitɔwo kple Asdodtɔwo se be Yerusalem ƒe gliawo ɖɔɖɔ ɖo dɔa le zɔ ɖem nyuie eye wole glia ƒe gbagbãƒewo xem la, dzi ku wo vevie. 8 Eya ta wo katã woɖo nugbe be yewoava wɔ aʋa kple Yerusalem, ne yewoade zitɔtɔ eme.
9 Ke míedo gbe ɖa na mía Mawu la, eye míeɖo dzɔlawo ɖe wo ŋu zã kple keli. 10 Ke Yudatɔwo nɔ gbɔgblɔm be: “Ŋusẽ vɔ le ame siwo le gli gbagbãwo lɔm la ŋu, eye gli gbagbãwo gali zã míalɔ; míete ŋu le gli sia ɖo ge gbeɖe o.” 11 Eye míaƒe futɔwo nɔ gbɔgblɔm be: “Kaka woanya alo akpɔe la, míage ɖe wo dome, eye míawu wo ahana dɔ la natɔ.” 12 Ɣesiaɣi si Yudatɔ siwo te ɖe wo ŋu la va la, wogblɔna na mí enuenu be: “Woatso goawo katã me ava dze mía dzi.” 13 Eya ta meɖe amewo ɖo glia godo le akpa siwo le anyime siwo le nuvo, eye meɖo wo ɖe woƒe ƒomewo nu, eye wolé woƒe yiwo, akplɔwo kple datiwo ɖe asi.
14 Esi mekpɔ be vɔvɔ̃ ɖo wo la, enumake metso, eye megblɔ na bubumeawo kple dumegãwo ƒe kpeɖeŋutɔwo kpakple ame susɔeawo be: “Migavɔ̃ wo o.
Miaƒe susu nenɔ Yehowa, Ŋusẽtɔ si ŋu ŋɔdzi le la ŋu; eye miwɔ aʋa ɖe mia nɔviwo, mia viŋutsuwo, mia vinyɔnuwo, mia srɔ̃wo, kple miaƒe aƒewo ta.” 15 Esi míaƒe futɔwo se be míese nugbe si ɖom yewole, eye be Mawu vavã la gblẽ yewoƒe adaŋudede me la, mí katã míetrɔ yi ɖate gli la ɖoɖo.
16 Tso ŋkeke ma dzi la, nye ɖekakpuiawo ƒe afã wɔa dɔ la, eye woƒe afã hã léa akplɔwo, akpoxɔnuwo kple aŋutrɔwo ɖe asi eye wodo gawuwo.
Amegãwo tɔ ɖe Yuda ƒe aƒe blibo si nɔ 17 glia ɖom la megbe. Agbatsɔlawo dometɔ ɖe sia ɖe tsɔ asi ɖeka le dɔa wɔm, eye wotsɔ asi evelia lé aʋawɔnu ɖe asi. 18 Eye gliɖolawo dometɔ ɖe sia ɖe ta yi ɖe ali hafi le glia ɖom, eye lãdzokula la le tsitre ɖe axanye.
19 Eye megblɔ na bubumeawo kple dumegãwo ƒe kpeɖeŋutɔawo kpakple ame susɔeawo be: “Dɔ la lolo hekeke ta, eye míekaka ɖe glia dzi hele adzɔge tso mía nɔewo gbɔ akpa.
5:1-19
5 Gake dukɔ la kple wo srɔ̃wo fa konyi vevie ɖe wo nɔvi Yudatɔwo ƒe nuwɔna ta. 2 Ame aɖewo gblɔ be: “Mía kple mía viŋutsuwo kple mía vinyɔnuwo míesɔ gbɔ.
Ehiã be míakpɔ nu aɖu anɔ agbe.” 3 Ame aɖewo hã gblɔ be: “Míetsɔ míaƒe agblewo, míaƒe waingblewo kple míaƒe aƒewo le awɔba ɖom hafi le nu kpɔm le ɖuɖum le dɔŋɔli sia.” 4 Eye ame bubuwo hã gblɔ be: “Ðe míedo ga hafi xe adzɔ na fia la ɖe míaƒe agblewo kple míaƒe waingblewo ta.
5 Evɔ ɖeko míaƒe ŋutilã le abe mía nɔviwo tɔ ene, eye mía viwo le abe wo viwo ene; gake kpɔ ɖa, ele na mí be míatsɔ mía viŋutsuwo kple mía vinyɔnuwo awɔ kluviwoe, eye mía vinyɔnu aɖewo zu kluviwo xoxo. Evɔ wɔna aɖeke mele mía ŋu ne míatsi nu sia nu o, elabena míaƒe agblewo kple míaƒe waingblewo zu ame bubuwo tɔ keŋ.” 6 Esi mese woƒe ɣli kple nya siawo la, dɔme vem ŋutɔ.
7 Eya ta mede ŋugble tso nya siawo ŋu, eye mehe nya ɖe bubumeawo kple dumegãwo ƒe kpeɖeŋutɔawo ŋu hegblɔ na wo be: “Mia dometɔ ɖe sia ɖe le deme biam tso eya ŋutɔ nɔvia si.”
Azɔ hã, meyɔ takpekpe gã aɖe le woawo ta.
8 Eye megblɔ na wo be: “Míedze agbagba ale si míate ŋui gbugbɔ mía nɔvi Yudatɔ siwo wodzra na dukɔwo la ƒle, eye azɔ la, ɖe miawo ŋutɔwo miatsɔ mia nɔviwo adzra be míagbugbɔ wo aƒle le miawo hã mia sia?”
Ke wozi kpi, eye womekpɔ nya aɖeke gblɔ o.
Meɖe kuku, mina míadzudzɔ demexɔxɔ alea. 11 Meɖe kuku, migbugbɔ woƒe agblewo, woƒe waingblewo, woƒe amitibɔwo kple woƒe aƒewo na wo egbe sia, eye migbugbɔ deme, si nye akpa ɖeka le alafa ɖe sia ɖe me si miexɔna ɖe ga, nuku, wain yeye kple ami ta la hã na wo.” 12 Woɖo eŋu be: “Míagbugbɔ wo ana wo, eye míabia naneke tso wo si azɔ o. Míawɔe pɛpɛpɛ abe ale si nègblɔ ene.”
Eya ta meyɔ nunɔlawo, eye mena ŋutsuawo ka atam be yewoawɔ ɖe ŋugbedodo sia dzi. 13 Azɔ hã, meʋuʋu nye awu ƒe akɔnu, eye megblɔ be: “Ale Mawu vavã la aʋuʋu ame sia ame si mawɔ ŋugbedodo sia dzi o la tso eƒe aƒe kple eƒe nunɔamesi gbɔe, eye wòaʋuʋui alea wòaɖi gbɔlo.” Eye ha blibo la katã ɖo eŋu be: “Amen!” Eye wode asi Yehowa kafukafu me. Eye dukɔ la wɔ ɖe ŋugbedodo sia dzi.
14 Azɔ hã, tso gbe si gbe wòɖom nutodziɖulae le Yuda-nyigba dzi, tso Fia Artasasta ƒe ƒe blaevelia me va se ɖe ƒe blaetɔ̃ vɔ evelia me, si le ƒe wuieve la, mía kple nɔvinyewo míeɖu abolo si nutodziɖula dze na la kpɔ o.
15 Ke nutodziɖula siwo do ŋgɔ nam ya do agba na dukɔ la, eye woxɔa klosalo sekel blaene le wo si ɖe abolo kple wain ŋu gbe sia gbe.
Ke nye ya nyemewɔ nenema o, le esi mevɔ̃a Mawu ta. 16 Hekpe ɖe eŋu la, mekpe asi ɖe gliɖoɖodɔ sia ŋu, eye míeƒle agble aɖeke o; eye nye dɔlawo katã kpe asi ɖe dɔa ŋu le afi ma.
17 Nye kplɔ̃ ŋue Yudatɔwo kple dumegãwo ƒe kpeɖeŋutɔawo, siwo nye ame alafa ɖeka blaatɔ̃, kple ame siwo tso dukɔ siwo ƒo xlã mí me va mía gbɔ la ɖua nu le. 18 Nu siwo woɖana nam gbe sia gbee nye nyitsu ɖeka, alẽ tiatia ade kple xewo; hekpe ɖe wain ƒomevi geɖe ŋu zi ɖeka ŋkeke ewo ɖe sia ɖe.
Azɔ hã, nyemebia nuɖuɖu si nutodziɖula dze na la kpɔ o, elabena dɔ si le dukɔ sia dzi la kpe.
19 Oo nye Mawu, ɖo ŋku nu siwo katã mewɔ ɖe dukɔ sia ta la dzi hena nye nyui.
6:1-19
6 Esi wogblɔ na Sanbalat, Tobiya, Arabiatɔ Gesem kple míaƒe futɔ susɔeawo be megbugbɔ gli la ɖo, eye gbagbãƒe aɖeke mesusɔ ɖe eŋu o la (gake va se ɖe ɣemaɣi la, nyemekpɔ de ʋɔtru agboawo nu haɖe o), 2 enumake Sanbalat kple Gesem dɔ ame ɖem gblɔ be: “Va míaɖo ɣeyiɣi ado go le kɔƒe siwo le gbadzaƒe si le Ono Balia me la dometɔ ɖeka me.”
Ke ɖe woɖo tame be yewoawɔ nu vevim.
3 Eya ta medɔ ame ɖe wo be: “Dɔ gã aɖe wɔm mele, eya ta nyemate ŋu ava o.
Nu ka tae matɔ te dɔa, eye madzo le dɔa gbɔ ava mia gbɔ?” 4 Wogaɖo du ɖem alea zi ene sɔŋ, eye metsɔ nya ma ke ɖo eŋu na wo.
5 Eye Sanbalat dɔ eƒe dɔla ɖem kple nya ma ke zi atɔ̃lia, eye agbalẽ aɖe si nu wometre o la le esi. 6 Ale woŋlɔ ɖe emee nye esi: “Wosee le dukɔwo me, eye Gesem hã le gbɔgblɔm be, wò kple Yudatɔwo mieɖoe be yewoadze aglã.
Esia tae nèle gli sia ɖom, eye le nya si gblɔm wole nu la, èdi be yeazu fia ɖe wo nu.
7 Èɖo nyagblɔɖilawo gɔ̃ hã ne woaɖe gbeƒã le ŋuwò le Yerusalem blibo la katã be, ‘Fia le Yuda si!’
Azɔ wole nya siawo gblɔ ge na fia la. Eya ta va ne míade adaŋu.”
8 Ke meɖo eŋu ɖo ɖee be: “Nu siwo gblɔm nèle la dometɔ aɖeke mele eme o, ke boŋ wò ŋutɔe le wo kpam.” 9 Elabena wo katã wole didim be yewoado ŋɔdzi na mí hele gbɔgblɔm be: “Woƒe asiwo ado agblɔ ale be womawɔ dɔa ade goe o.”
Eya ta mele gbe dom ɖa be nàdo ŋusẽ nye asiwo. 10 Eye meyi Semaya, Delaya vi, Mehetabel vi, si do ʋɔ ɖe eɖokui nu la, ƒe aƒe me.
Eye wògblɔ be: “Na míaɖo ɣeyiɣi ado go le Mawu vavã ƒe aƒe la me, le gbedoxɔa me, eye míado gbedoxɔ la ƒe ʋɔtruwo, elabena wogbɔna wu wò ge.
Zã mee wogbɔna wu wò ge.” 11 Ke megblɔ be: “Ame abe nye ene nasia? Eye ame abe nye ene nayi gbedoxɔ me aganɔ agbea?
Nyemele eme yi ge o!” 12 Eya ta mekpɔe dze sii be menye Mawue dɔe o, ke boŋ egblɔ nya sia ɖi ɖe ŋunye le esi Tobiya kple Sanbalat dae ta.
13 Wodae be wòado vɔvɔ̃ nam ne mawɔ nu vɔ̃, ale be woakpɔ nya le ŋunye agblẽ nye ŋkɔ ahado vlom.
14 Oo nye Mawu, ɖo ŋku Tobiya kple Sanbalat dzi, le wo dometɔ ɖe sia ɖe ƒe nuwɔna siawo nu, hekpe ɖe nyɔnunyagblɔɖila Noadiya kple nyagblɔɖila susɔe siwo le didim be yewoado vɔvɔ̃ nam la ŋuti.
15 Ale míewu gli la ɖoɖo nu le ŋkeke blaatɔ̃ vɔ eve me, le Elul ƒe ŋkeke blaeve vɔ atɔ̃lia dzi.
16 Esi míaƒe futɔwo katã see, eye dukɔ siwo katã ƒo xlã mí la kpɔe ko la, ŋukpe lé wo vevie, eye wodze sii be, mía Mawu la gbɔe wòtso be wowɔ dɔ sia.
17 Le ŋkeke mawo me la, Yuda bubumewo ŋlɔ agbalẽ geɖe ɖo ɖe Tobiya, eye Tobiya hã ŋlɔ agbalẽ geɖe tsɔ ɖo eŋu na wo.
18 Yudatɔ geɖewo de edzi, elabena Sekaniya, Arak vi, ƒe toyɔvie wònye, eye via Yehohanan hã ɖe Berekiya viŋutsu Mesulam ƒe vinyɔnu.
19 Azɔ hã, woƒoa nu nyui le eŋu le gbɔnye zi geɖe.
Eye wotoa nya siwo katã megblɔna la nɛ.
Eye Tobiya ɖoa agbalẽwo ɖa be yeatsɔ ado ŋɔdzi nam.
7:1-73
7 Esi wonya gbugbɔ gliawo ɖo vɔ ko la, mede ʋɔtruawo enumake, eye woɖo agbonudzɔlawo kple hadzilawo kpakple Lewi viwo. 2 Eye metsɔ Yerusalem dzi kpɔkpɔ de asi na nɔvinye Hanani kple Hananiya, si nye Mɔ́ la ƒe amegã, elabena enye ŋutsu si dzi woate ŋu aka ɖo, eye wòvɔ̃a Mawu vavã la wu ame bubu geɖewo.
3 Eye megblɔ na wo be: “Womegaʋu Yerusalem ƒe agboawo o, va se ɖe esime ŋdɔ ʋu hafi, eye ne agbonudzɔlawo tɔ ɖe ʋɔtruawo nu la, woado wo ade gameti wo me.
Woaɖo Yerusalem nɔla aɖewo dzɔlawoe, wo dometɔ aɖewo nadzɔ teƒe siwo wode asi na wo, eye wo dometɔ aɖewo nanɔ woawo ŋutɔwo ƒe aƒewo ŋgɔ.” 4 Ke du la keke helolo, gake ame ʋɛ aɖewo koe le eme, eye womekpɔ gbugbɔ xɔwo tu haɖe o.
5 Ke nye Mawu dee dzi me nam be maƒo bubumewo kple dumegãwo ƒe kpeɖeŋutɔawo kpakple dukɔ la nu ƒu ne woaŋlɔ wo ŋkɔwo le dzidzimeawo nu.
Azɔ meke ɖe ame siwo gbɔ zi gbãtɔ la ƒe dzidzimenuŋlɔɖiawo ŋu, eye mekpɔ woŋlɔ ɖe eme be:
6 Babilon dziɖuƒea me tɔ siwo gbɔ tso aboyo me, ame siwo Babilon-fia Nebukadnezar ɖe aboyoe, eye wotrɔ gbɔ va Yerusalem kple Yuda, eye ame sia ame yi eya ŋutɔ ƒe du me la woe nye esi, 7 ame siwo gbɔ kple Zerubabel, Yesua, Nehemiya, Azariya, Raamiya, Nahamani, Mordekai, Bilsan, Misperet, Bigvai, Nehum, kple Baana.
39 Nunɔlawoe nye: Yedaya vi siwo tso Yesua ƒe me, wole ame alafa asieke blaadre vɔ etɔ̃; 40 Imer viwo le ame akpe ɖeka kple blaatɔ̃ vɔ eve; 41 Pashur viwo le ame akpe ɖeka alafa eve blaene vɔ adre; 42 Harim viwo le ame akpe ɖeka kple wuiadre.
43 Lewi viwoe nye Yesua viwo kple Kadmiel vi siwo katã tso Hodeva viwo dome, wole ame blaadre vɔ ene. 44 Hadzila siwo nye Asaf viwo le ame alafa ɖeka blaene vɔ enyi.
45 Agbonudzɔlawoe nye: Salum viwo, Ater viwo, Talmon viwo, Akub viwo, Hatita viwo, Sobai viwo: wole ame alafa ɖeka blaetɔ̃ vɔ enyi.
46 Gbedoxɔmesubɔlawoe nye: Ziha viwo, Hasufa viwo, Tabaot viwo, 47 Keros viwo, Sia viwo, Padon viwo, 48 Lebana viwo, Hagaba viwo, Salmai viwo, 49 Hanan viwo, Gidel viwo, Gahar viwo; 50 Reaya viwo, Rezin viwo, Nekoda viwo, 51 Gazam viwo, Uza viwo, Pasea viwo, 52 Besai viwo, Meunim viwo, Nefusesim viwo, 53 Bakbuk viwo, Hakufa viwo, Harhur viwo, 54 Bazlit viwo, Mehida viwo, Harsa viwo, 55 Barkos viwo, Sisera viwo, Tema viwo, 56 Neziya viwo kple Hatifa viwo.
57 Salomo ƒe subɔviwo ƒe viwoe nye: Sotai viwo, Soferet viwo, Perida viwo, 58 Yaala viwo, Darkon viwo, Gidel viwo, 59 Sefatiya viwo, Hatil viwo, Pokeret-Hazebayim viwo kple Amon viwo. 60 Gbedoxɔmesubɔlawo kple Salomo ƒe subɔviwo ƒe viwo katã le alafa etɔ̃ blaasieke vɔ eve.
61 Ame siwo tso Tel-Mela, Tel-Harsa, Kerub, Adon kple Imer, eye womete ŋu fia wo fofowo ƒe aƒekɔwo kple woƒe dzɔtsoƒe be Israel-viwoe yewonye o lae nye: 62 Delaya viwo, Tobiya viwo, Nekoda viwo: wole ame alafa ade blaene vɔ eve. 63 Ame siwo tso nunɔlawo domee nye: Habayiya viwo, Hakoz viwo, Barzilai, si ɖe srɔ̃ tso Gileadtɔ Barzilai ƒe vinyɔnuwo dome, eye wòtsɔ woƒe ŋkɔ la, ƒe viwo.
64 Ame siawoe di woƒe ƒomeŋkɔ le dzidzimenuŋlɔɖiawo me, ne woaɖo kpe dzidzime si me wotso la dzi, ke womekpɔe o, eya ta woɖe wo le nunɔladɔ la me.
65 Nutodziɖula la gblɔ na wo be womaɖu nu kɔkɔewo ƒe nu kɔkɔeawo ƒe ɖeke o, va se ɖe esime nunɔla aɖe bia gbe to Urim kple Tumim la dzi hafi.
66 Ha blibo la katã le ame akpe blaene vɔ eve alafa etɔ̃ blaade, 67 woƒe kluviwo kple kosiwo mele eme o, woawo le ame akpe adre alafa etɔ̃ blaetɔ̃ vɔ adre; woƒe ŋutsuhadzilawo kple nyɔnuhadzilawo le alafa eve blaene vɔ atɔ̃.
68 Woƒe sɔwo le alafa adre blaetɔ̃ vɔ ade, eye woƒe tedzisɔwo le alafa eve blaene vɔ atɔ̃, 69 woƒe kposɔwo le alafa ene blaetɔ̃ vɔ atɔ̃, eye woƒe tedziwo le akpe ade alafa adre blaeve.
70 Tatɔ siwo le wo fofowo ƒe aƒekɔwo nu dometɔ aɖewo na nu ɖe dɔ la ŋu. Nutodziɖula la na sika drakma akpe ɖeka, agba goboe blaatɔ̃, kple nunɔlawu ʋlaya alafa atɔ̃ blaetɔ̃ wotsɔ de kesinɔnudzraɖoƒe la.
71 Tatɔ siwo le wo fofowo ƒe aƒekɔwo nu dometɔ aɖewo na sika drakma akpe blaeve kple klosalo mina akpe eve alafa eve wotsɔ de kesinɔnudzraɖoƒe la ɖe dɔ la ŋu.
72 Nu siwo dukɔ la ƒe ame susɔeawo na la le sika drakma akpe blaeve kple klosalo mina akpe eve kpakple nunɔlawu ʋlaya blaade vɔ adre. 73 Eye nunɔlawo, Lewi viwo, agbonudzɔlawo, hadzilawo, dukɔ la me tɔ aɖewo kple gbedoxɔmesubɔlawo kpakple Israel-vi susɔeawo katã yi ɖanɔ woƒe duwo me. Kaka ɣleti adrelia naɖo la, Israel-viwo nɔ woƒe duwo me.
Nehemiya 8:1-18 8 Dukɔ blibo la kpe ta ɖekae ɖe ablɔ si le Tsigboa ŋgɔ la me, eye wogblɔ na nugbugbɔŋlɔla Ezra be wòatsɔ Mose ƒe Se, si Yehowa de na Israel la, ƒe agbalẽ la vɛ.
2 Eya ta nunɔla Ezra tsɔ Se la va ŋutsuwo, nyɔnuwo kple ame siwo katã ate ŋu ase nya ahase egɔme la ƒe ha bliboa ŋkume le ɣleti adrelia ƒe ŋkeke gbãtɔ dzi.
3 Eye wòxlẽe sesĩe le ablɔ si le Tsigboa ŋgɔ la me, tso ŋdi va se ɖe ɣeɖota, le ŋutsuwo, nyɔnuwo kple ame bubu siwo ate ŋu ase nu gɔme la ŋkume; eye dukɔ blibo la ƒe to nɔ Segbalẽ la ŋu vevie.
4 Eye nugbugbɔŋlɔla Ezra tɔ ɖe teƒe kɔkɔ si wotsɔ ʋuƒo wɔ ɖe wɔnaa ŋu; eye Matitiya, Sema, Anaiya, Uriya, Hilkiya kple Maaseya tɔ ɖe exa le eƒe ɖusime, eye Pedaya, Misael, Malkiya, Hasum, Has-Badana, Zakariya kple Mesulam le eƒe miame. 5 Ezra ʋu agbalẽ la le dukɔ blibo la ŋkume, elabena eya le kɔkɔƒe wu dukɔ blibo la. Esi wòʋui la, dukɔ blibo la tso.
6 Eye Ezra kafu Yehowa, Mawu vavã, Mawu gã la, eye dukɔ blibo la katã wu woƒe asiwo dzi ɖo eŋu be: “Amen!
Amen!” Azɔ wobɔbɔ tsyɔ mo anyi hede ta agu na Yehowa. 7 Yesua, Bani, Serebiya, Yamin, Akub, Sabetai, Hodiya, Maaseya, Kelita, Azariya, Yozabad, Hanan, Pelaya, siwo nye Lewi viwo, nɔ Se la me ɖem na dukɔ la, esime dukɔ la le tsitrenu.
8 Eye wokɔ gbe dzi xlẽ agbalẽ si nye Mawu vavã la ƒe Se la, woɖe eme tsitotsito, wona gɔmesese si le eŋu la dze, ale wona ameawo se nu si xlẽm wole la gɔme.
9 Eye Nehemiya, si nye nutodziɖula la, kple nunɔla Ezra, si nye nugbugbɔŋlɔla la kpakple Lewi vi siwo nɔ nu fiam dukɔa la gblɔ na dukɔ blibo la be: “Egbeŋkeke sia le kɔkɔe na Yehowa mia Mawu la.
Migaxa nu alo afa avi o.”
Elabena dukɔ blibo la katã nɔ avi fam esime wonɔ Se la me nyawo sem. 10 Eye wògagblɔ na wo be: “Miyi, ne miaɖu nu damiwo, eye miano nu viviwo, eye miɖo ɖe ɖe ame siwo si naneke mele o; elabena ŋkeke sia le kɔkɔe na míaƒe Aƒetɔ la, eya ta migaxa nu o, elabena dzidzɔ si tsoa Yehowa gbɔe nye miaƒe mɔ́ sesẽ.” 11 Eye Lewi viwo gblɔ na dukɔ blibo la be: “Mizi ɖoɖoe! Elabena ŋkeke sia le kɔkɔe, eya ta migaxa nu o.” 12 Eya ta dukɔ blibo la katã dzo yi ɖaɖu nu no nu, eye woɖo ɖewo ɖe amewo, eye wotu aglo gã, elabena wose nya siwo wogblɔ na wo la gɔme. 13 Le ŋkeke evelia dzi la, dukɔ blibo la ƒe tatɔ siwo le wo fofowo ƒe aƒekɔwo nu, nunɔlawo kple Lewi viwo, kpe ta ɖe nugbugbɔŋlɔla Ezra gbɔ, ne woase Se la me nyawo gɔme nyuie wu.
14 Eye wokpɔ woŋlɔ ɖe Se si Yehowa de to Mose dzi me be, Israel-viwo nanɔ agbadɔwo me le ŋkekenyui la dzi le ɣleti adrelia me, 15 eye be woaɖe gbeƒã ahaɖo du ɖe woƒe duwo katã me kple Yerusalem blibo la be: “Miyi tonuto la me, eye mitso amiti ƒe alɔwo, gbemiti ƒe alɔwo, mirte ƒe alɔwo, deʋayawo kple ati dodoewo ƒe alɔwo vɛ, ne míatsɔ atu agbadɔwo, abe ale si woŋlɔe ɖi ene.” 16 Eye dukɔ la do go yi ɖatso wo vɛ, eye wotu agbadɔwo, wo dometɔ ɖe sia ɖe tui ɖe eya ŋutɔ ƒe xɔ ta, woƒe xɔxɔnuwo, Mawu vavã la ƒe aƒe la ƒe xɔxɔnuwo, Tsigbo la ƒe ablɔ me kple Efrayim-gbo la ƒe ablɔ me.
17 Ale ame siwo gbɔ tso aboyo me la ƒe ha blibo la katã tu agbadɔwo, eye wonɔ agbadɔawo me, elabena tso Yosua, Nun vi, ƒe ŋkekeawo me va se ɖe ŋkeke ma dzi la, Israel-viwo mewɔe alea kpɔ o, ale wokpɔ dzidzɔ gã aɖe.
Woɖu ŋkekenyui la ŋkeke adre, eye le ŋkeke enyia gbe la, wowɔ takpekpe tɔxɛ le ɖoɖo la nu.
9:1-38
9 Le ɣleti sia ƒe ŋkeke blaeve vɔ enelia dzi la, Israel-viwo kpe ta; wotsi nu dɔ, wota akpanya, eye wolɔ ke kɔ ɖe tame.
2 Eye Israel vidzidziwo ɖe wo ɖokuiwo ɖa tso amedzroviwo katã ŋu, eye wotso heʋu woƒe nu vɔ̃wo kple wo fofowo ƒe vodadawo me.
3 Azɔ wotso ɖe tsitrenu le wo nɔƒe, eye wokɔ gbe dzi xlẽ Yehowa, woƒe Mawu la ƒe Segbalẽ la gaƒoƒo etɔ̃; eye wotsɔ gaƒoƒo etɔ̃ bubu ʋu woƒe nu vɔ̃wo me hede ta agu na Yehowa, woƒe Mawu la.
4 Eye Yesua, Bani, Kadmiel, Sebaniya, Buni, Serebiya, Bani kple Kenani tsi tsitre ɖe Lewi viwo ƒe kɔkɔƒe la, eye wodo ɣli kple gbe sesẽ na Yehowa, woƒe Mawu la.
5 Eye Lewi vi siwo nye Yesua kple Kadmiel, Bani, Hasabneya, Serebiya, Hodiya, Sebaniya kple Petahiya gblɔ be: “Mitso, ne miakafu Yehowa mia Mawu la tso mavɔ me yi mavɔ me. Woakafu wò bubuŋkɔ si ƒo yayra kple kafukafu ɖe sia ɖe ta la.
6 “Wò ɖeka koe nye Yehowa; wòe wɔ dziƒowo, ɛ̃, dziƒowo ƒe dziƒo kple woƒe aʋakɔ blibo la katã, anyigba kple edzinuwo katã, atsiaƒuwo kple wo me nuwo katã.
8 Èkpɔ nuteƒewɔwɔ le dzi me nɛ; eya ta èbla nu kplii be yeatsɔ Kanaantɔwo, Hititɔwo, Amoritɔwo, Perizitɔwo, Yebusitɔwo kple Girgasitɔwo ƒe anyigbawo ana eya kple eƒe dzidzimeviwo; eye nèwɔ wò nyawo dzi, elabena dzɔdzɔetɔ nènye. 9 “Èkpɔ mía tɔgbuiwo ƒe fukpekpe le Egipte, eye nèse woƒe ɣlidodo le Ƒudzĩ la nu.
Eye nèwɔ ŋkɔ na ɖokuiwò, abe ale si wòle egbe sia ene. 11 Èma atsiaƒu la me le wo ŋgɔ, ale be woto ƒuƒuiƒe le atsiaƒua me, eye nètsɔ wo yome tilawo ƒu gbe ɖe atsiaƒu ƒe gogloƒewo, abe kpe le ƒu dzeagbo me ene. 12 Ètsɔ alilikpo dodo kplɔ wo le ŋkeke me, eye nètsɔ dzobibi kplɔ wo le zã me, be wòana mɔ si woato la dzi nakɔ na wo. 13 Èɖi va Sinai To la dzi, eye nèƒo nu kpli wo tso dziƒo, ètsɔ ʋɔnudrɔ̃ɖoɖo dzɔdzɔewo kple se vavãwo, mɔfiamewo kple sedede nyuiwo na wo. 14 Èna wonya wò Sabat kɔkɔe la, eye nètsɔ sededewo kple ɖoɖowo kpakple se na wo to wò subɔla Mose dzi.
15 Esi dɔ wu wo la, èna abolo wo tso dziƒo, eye esi tsikɔ wu wo la, èna tsi do tso agakpe me na wo, eye nègblɔ na wo be woayi anyigba si nèka atam be yeatsɔ ana wo la dzi ahaxɔe wòazu wo tɔ.
16 “Ke woawo, ɛ̃, mía tɔgbuiwo, wɔ nu dadatɔe, wosẽ dzi me, eye womeɖo to wò sededewo o. 17 Wogbe nusese, eye womeɖo ŋku wò nukudɔ siwo nèwɔ na wo la dzi o, ke boŋ wosẽ dzi me, eye woɖo kplɔla na wo ɖokui be yewoatrɔ ayi kluvinyenye me le Egipte.
18 Esi wotsɔ ga wɔ nyivilegba na wo ɖokui, eye wonɔ gbɔgblɔm be, ‘Esiae nye wò Mawu si kplɔ wò tso Egipte,’ eye wowɔ amemabumabunu gãwo hã la, 19 le wò nublanuikpɔkpɔ geɖe ta la, mègblẽ wo ɖe gbea dzi o.
Alilikpo dodo la medzo le wo tame le ŋkeke me o, ne wòakplɔ wo le mɔa dzi, eye dzobibi la medzo le wo gbɔ le zã me o, ne wòaklẽ na wo le mɔ si dzi woato la dzi.
20 Èna wò gbɔgbɔ nyui la wo, be nugɔmesese deto nasu wo si, eye mèɖe wò mana la ɖa le nu me na wo o, eye esi tsikɔ wu wo la, èna tsi wo wono.
21 Ƒe blaene sɔŋ nèna nuɖuɖu wo le gbea dzi. Naneke mehiã wo o. Awu mevuvu le wo ŋu o, eye woƒe afɔwo hã mete o.
22 “Ètsɔ fiaɖuƒewo kple dukɔwo de asi na wo, eye nèma woƒe anyigbawo na wo; ale be woxɔ Sihon ƒe anyigba, si nye Hesbon-fia ƒe anyigba hekpe ɖe Basan-fia Og ƒe anyigba ŋu wòzu wo tɔ.
23 Èna wo viwo sɔ gbɔ abe dziƒoɣletiviwo ene. Eye nèkplɔ wo va anyigba si ŋugbe nèdo na wo tɔgbuiwo be woaxɔe wòazu wo tɔ la dzi.
24 Ale wo viwo yi ɖaxɔ anyigba la wòzu wo tɔ, eye nèbɔbɔ Kanaantɔ siwo nye anyigba la dzi nɔlawo ɖe anyi le wo ŋkume, eye nètsɔ wo de asi na wo, woƒe fiawo kple anyigba la dzi dukɔwo siaa, ne woawɔ wo ale si wodi.
Mlɔeba ètsɔ wo de asi na anyigba la dzi dukɔwo. 31 Le wò nublanuikpɔkpɔ gbogbo la ta la, mètsrɔ̃ wo ɖa keŋkeŋ alo gbe wo o, elabena Mawu veveseɖeamenula kple nublanuikpɔlae nènye. 32 “Azɔ Oo mía Mawu, Mawu gã sẽŋu si ŋu ŋɔdzi le, ame si wɔa nubabla dzi, eye wòvea ame nu, mègana fukpekpe blibo si va míawo ŋutɔwo, míaƒe fiawo, míaƒe amegãwo, míaƒe nunɔlawo, míaƒe nyagblɔɖilawo, mía tɔgbuiwo kple wò dukɔ blibo la katã dzi, tso Asiria-fiawo ƒe ŋkekeawo me va se ɖe egbe sia la, naɖi nu tsɛ le ŋkuwòme o. 33 Tɔwò dzɔ le nu siwo katã va mía dzi la me, elabena èwɔ nuteƒe, gake míawo ya míewɔ nu vɔ̃ɖi.
35 Esi wonɔ woƒe fiaɖuƒea me nɔ vivi sem na nu nyui gbogbo siwo nèna wo, eye wonɔ anyigba gã wɔnu si nètsɔ na wo dzi hã la, womesubɔ wò o, eye wometrɔ tso woƒe nu vɔ̃ɖi wɔwɔwo me o.
36 Gake míawoe nye esia zu kluviwo egbea, ɛ̃, míezu kluviwo le anyigba si nètsɔ na mía tɔgbuiwo be woaɖu edzi kutsetse kple eƒe nu nyuiwo la dzi.
10:1-39
Nehemiya, si nye nutodziɖula la, si nye Hakaliya vi, Kple Zedekiya, 2 Seraya, Azariya, Yeremiya, 3 Pashur, Amariya, Malkiya, 4 Hatus, Sebaniya, Maluk, 5 Harim, Meremot, Obadiya, 6 Daniel, Gineton, Baruk, 7 Mesulam, Abiya, Miyamin, 8 Maaziya, Bilgai kple Semaya; ame siawoe nye nunɔlawo.
9 Lewi vi siwo hã tre enue nye: Yesua, si nye Azaniya vi, Binui, si tso Henada viwo dome, Kadmiel 10 kple nɔvia siwo nye Sebaniya, Hodiya, Kelita, Pelaya, Hanan, 11 Mika, Rehob, Hasabiya, 12 Zakur, Serebiya, Sebaniya, 13 Hodiya, Bani kple Beninu.
14 Dukɔ la ƒe tatɔ siwo tre enue nye: Paros, Pahat-Moab, Elam, Zatu, Bani, 15 Buni, Azgad, Bebai, 16 Adoniya, Bigvai, Adin, 17 Ater, Hizkiya, Azur, 18 Hodiya, Hasum, Bezai, 19 Harif, Anatot, Nebai, 20 Magpias, Mesulam, Hezir, 21 Mesezabel, Zadok, Yadua, 22 Pelatiya, Hanan, Anaiya, 23 Hosea, Hananiya, Hasub, 24 Halohes, Pilha, Sobek, 25 Rehum, Hasabna, Maaseya, 26 Ahiya, Hanan, Anan, 27 Maluk, Harim kple Baana. 28 Ke dukɔ la dometɔ susɔeawo
nunɔlawo, Lewi viwo, agbonudzɔlawo, hadzilawo, gbedoxɔmesubɔlawo kple ame siwo katã ɖe wo ɖokuiwo ɖa le anyigba la dzi dukɔwo ŋu helé Mawu vavã la ƒe Se la me ɖe asi, wo srɔ̃wo, wo viŋutsuwo kple wo vinyɔnuwo, ame siwo katã si sidzedze kple gɔmesese le la
29 wɔ ɖeka kple wo nɔvi, siwo nye woƒe bubumeawo, eye woka atam be fiƒode nava yewo dzi ne yewomezɔ le Mawu vavã la ƒe se, si wode to Mawu vavã la ƒe subɔla Mose dzi la nu helé Yehowa míaƒe Aƒetɔ la ƒe sededewo, eƒe ʋɔnudrɔ̃ɖoɖowo kple eƒe ɖoɖowo katã me ɖe asi hewɔ wo dzi pɛpɛpɛ o.
30 Míatsɔ mía vinyɔnuwo ana anyigba la dzi dukɔwo o, eye míaɖe wo vinyɔnuwo na mía viŋutsuwo o.
31 Ne anyigba la dzi dukɔwo tsɔ adzɔnuwo kple agblemenuku ɖe sia ɖe ƒomevi va dzadzra ge le Sabat ŋkeke dzi la, míaƒle naneke le wo si le Sabat la dzi alo le ŋkeke kɔkɔe dzi o. Azɔ hã, míade agble le ƒe adrelia me o, eye míatsɔ ame sia ame ƒe fe akee. 32 Míeɖoe mía ɖokuiwo dzi hã be mía dometɔ ɖe sia ɖe nana sekel me mama ɖe etɔ̃ ƒe akpa ɖeka ƒe sia ƒe ɖe Mawu ƒe aƒe la me subɔsubɔdɔ la ŋu, 33 ɖe abolo siwo woɖona ɖe wo nɔewo dzi, nuɖuvɔsa si wonana ɖaa kple numevɔsa si wonana ɖaa, le Sabat kple dzinu yeyewo dzi la ŋu, ɖe azã ɖoɖiwo, nu kɔkɔewo kple nuvɔ̃vɔsawo ŋu, be woalé avu ɖe Israel kple mía Mawu ƒe aƒe la me dɔ blibo la katã ta.
34 Azɔ hã, míedzidze nu ɖe nake si nunɔlawo, Lewi viwo kple dukɔ la atsɔ ava mía Mawu ƒe aƒea me, le mía fofowo ƒe aƒekɔwo nu, le ɣeyiɣi ɖoɖiawo dzi ƒe sia ƒe la dzi, be woatsɔ ado dzo ɖe Yehowa mía Mawu ƒe vɔsamlekpui la dzi abe ale si woŋlɔe ɖe Se la me ene.
35 Eye míebla se na mía ɖokuiwo be míatsɔ míaƒe anyigba la dzi kutsetse gbãtɔwo kple ati sia ati ƒomevi ƒe tsetse gbãtɔwo katã ava Yehowa ƒe aƒe la me ƒe sia ƒe, 36 eye míakplɔ mía viŋutsu ŋgɔgbeawo kple míaƒe aƒemelãwo ƒe vi gbãtɔwo kple míaƒe nyiwo kple alẽwo ƒe vi gbãtɔwo avɛ, abe ale si woŋlɔe ɖe se la me ene.
Míakplɔ wo ava mía Mawu ƒe aƒe la me, na nunɔla siwo le subɔsubɔm le mía Mawu ƒe aƒea me. 37 Eye míatsɔ míaƒe wɔ gbãtɔwo kple míaƒe nudzɔdzɔwo kple ati sia ati ƒomevi ƒe tsetse, wain yeye kple ami avɛ na nunɔlawo le mía Mawu ƒe aƒe la ƒe nudzraɖoƒexɔwo me, hekpe ɖe míaƒe anyigbadzinuwo ƒe ewolia ŋu na Lewi viwo, elabena Lewi viwoe xɔa míaƒe agblededuwo katã ƒe nuwo ƒe ewolia.
38 Eye nunɔla, si nye Aron viŋutsu, nanɔ Lewi viwo ŋu ne Lewi viwo le nuawo ƒe ewolia xɔm; Lewi viwo hã natsɔ nu ewoliawo ƒe ewolia ana le nudzraɖoƒexɔ la ƒe xɔwo me le mía Mawu ƒe aƒe la me.
39 Elabena nudzraɖoƒexɔawo mee Israel-viwo kple Lewi viwo atsɔ agblemenuku, wain yeye kple ami ƒe nudzɔdzɔ la ayii, afi mae kɔkɔeƒe la ŋu dɔwɔnuawo, nunɔla siwo le subɔsubɔm, agbonudzɔlawo kple hadzilawo le. Míagblẽ mía Mawu ƒe aƒe la ɖi o.
11:1-36
11 Dukɔ la ƒe amegãwo nɔ Yerusalem; ke dukɔ la dometɔ susɔeawo dzidze nu, ne woakplɔ wo dometɔ ɖeka le ame ewo ɖe sia ɖe dome vɛ be wòava nɔ du kɔkɔe Yerusalem me, ne asieke bubuawo nanɔ du bubuawo me. 2 Eye dukɔ la yra ŋutsu siwo katã lɔ̃ faa be yewoava nɔ Yerusalem.
3 Nutoa dzi kpɔla siwo nɔ Yerusalem woe nye esiwo gbɔna.
(Ame siwo susɔ le Israel-viwo, nunɔlawo, Lewi viwo, gbedoxɔmesubɔlawo kple Salomo ƒe subɔviwo ƒe viwo katã dome ya nɔ Yuda du bubuawo me, wo dometɔ ɖe sia ɖe nɔ eya ŋutɔ ƒe anyigba dzi, le eƒe du me. 4 Yuda vi aɖewo kple Benyamin vi aɖewo hã nɔ Yerusalem.) Ame siwo nye tatɔwo tso Yuda viwo domee nye Ataya, si nye Uziya vi, Zakariya vi, Amariya vi, Sefatiya vi, Mahalalel vi tso Perez viwo dome, 5 Maaseya, si nye Baruk vi, Kolhoze vi, Hazaya vi, Adaya vi, Yoyarib vi, Zakariya vi, tso Sela viwo dome.
6 Perez vi siwo katã nɔ Yerusalem la le ame alafa ene blaade vɔ enyi, eye wonye ŋutsu veviedolawo.
7 Ame siwo tso Benyamin viwo domee nye Salu, si nye Mesulam vi, Yoed vi, Pedaya vi, Kolaya vi, Maaseya vi, Itiel vi, Yesaya vi, 8 hekpe ɖe Gabai kple Salai ƒe aƒekɔwo ŋu, wole ame alafa asieke blaeve vɔ enyi; 9 Yoel, si nye Zikri vi, ye nye woƒe dzikpɔla, eye Yuda, Hasenua vi, nye dua dzi kpɔla ƒe kpeɖeŋutɔ.
15 Ame siwo tso Lewi viwo domee nye: Semaya, si nye Hasub vi, Azrikam vi, Hasabiya vi, Buni vi, 16 Sabetai kple Yozabad, wotso Lewi viwo ƒe tatɔwo dome, eye wole Mawu vavã la ƒe aƒe la ƒe gotadɔwo nu; 17 Mataniya, ame si nye Mika vi, Zabdi vi, Asaf vi, si nye kafukafuhawo dzi kpɔla la, doa kafukafuha ɖa le gbedoɖaɣi, eye Bakbukia nye evelia kplɔe ɖo le nɔviawo dome, hekpe ɖe Abda, si nye Samua vi, Galal vi, Yedutun vi ŋu.
18 Lewi vi siwo katã le du kɔkɔe la me la le ame alafa eve blaenyi vɔ ene. 19 Agbonudzɔlawoe nye Akub, Talmon kple wo nɔvi siwo nye dzɔlawo le agboawo nu, wole ame alafa ɖeka blaadre vɔ eve. 20 Ke ame siwo susɔ le Israel-viwo, nunɔlawo kple Lewi viwo dome ya nɔ Yuda du bubuawo katã me, eye wo dometɔ ɖe sia ɖe nɔ eya ŋutɔ ƒe anyigba dzi.
21 Gbedoxɔmesubɔlawo nɔ Ofel; eye Ziha kple Gispa le gbedoxɔmesubɔlawo nu.
22 Ame si nye Lewi viwo ƒe dzikpɔla le Yerusalem ye nye Uzi, si nye Bani vi, Hasabiya vi, Mataniya vi, Mika vi, eye wòtso hadzila Asaf viwo dome; eyae le Mawu vavã la ƒe aƒe la ƒe dɔ la nu. 23 Elabena fia la de se le hadzilawo ŋuti, eye woɖo be woanɔ nu siwo hiã wo gbe sia gbe la nam wo.
24 Petahiya, si nye Mesezabel vi, tso Yuda vi Zera viwo dome la, nye fia la ƒe aɖaŋuɖola le dukɔ la ƒe nya sia nya gbɔ kpɔkpɔ me.
25 Ke wo nɔƒewo kple wo ŋu anyigbawoe nye esi: Yuda viwo dometɔ aɖewo nɔ Kiriat-Arba kple eŋu duwo, Dibon kple eŋu duwo kpakple Yekabzeel kple eŋu kɔƒewo me, 26 kple Yesua, Molada, Bet-Pelet, 27 Hazar-Sual kpakple Beer-Seba kple eŋu duwo me, 28 Ziklag kpakple Mekona kple eŋu duwo, 29 En-Rimon, Zora, Yarmut, 30 Zanoa, Adulam kple wo ŋu kɔƒewo, Lakis kple eŋu gblewo kpakple Azeka kple eŋu duwo me. Eye wonɔ Beer-Seba va se ɖe keke Hinom Bali la me ke. 31 Benyamin viwo nɔ Geba, Mikmas, Aya kpakple Betel kple eŋu duwo me, 32 Anatot, Nob, Ananiya, 33 Hazor, Rama, Gitayim, 34 Hadid, Zeboim, Nebalat, 35 Lod kple Ono, si nye aɖaŋudɔwɔlawo ƒe bali la me. 36 Eye woɖo Lewi viwo ƒe hatsotso siwo nɔ Yuda la dometɔ aɖewo ɖe Benyamin. Nehemiya 12:1-47
8 Lewi viwoe nye Yesua, Binui, Kadmiel, Serebiya, Yuda, kple Mataniya, ame si kple nɔviawo xɔa ŋgɔ le akpedahawo dzidzi me. 9 Eye wo nɔvi Bakbukia kple Uni nɔa tsitre ɖe woƒe dzɔladɔwɔƒewo dzea ŋgɔ wo.
11 Yoyada dzi Yonatan, eye Yonatan hã dzi Yadua.
22 Le Eliyasib, Yoyada, Yohanan kple Yadua ŋɔli la, woŋlɔ Lewi viwo kple nunɔlawo siaa ƒe tatɔ siwo le wo fofowo ƒe aƒekɔwo nu ƒe ŋkɔwo ɖi va ɖo Persiatɔ Dario ƒe fiaɖuɣi.
23 Woŋlɔ Lewi vi siwo nye tatɔwo le wo fofowo ƒe aƒekɔwo nu ƒe ŋkɔwo ɖe ŋutinyagbalẽ me va ɖo Yohanan, Eliyasib vi ŋɔli.
24 Lewi viwo ƒe tatɔwoe nye Hasabiya, Serebiya kple Yesua, Kadmiel vi, kple wo nɔvi siwo nɔa tsitre dzea ŋgɔ wo dzia kafukafuha kple akpedaha na Mawu, abe ale si Mawu vavã la ƒe ame David de se ene, dzɔlawo ƒe ha ɖeka nɔa akpa si, eye dzɔlawo ƒe ha bubu nɔa akpa kemɛ.
25 Mataniya kple Bakbukia, Obadiya, Mesulam, Talmon kple Akub nye agbonudzɔla siwo nɔa tsitre dzɔa nudzraɖoƒexɔ siwo le agboawo nu la ŋu. 26 Ame siawo subɔ le Yoyakim, Yesua vi, Yozadak vi, ƒe ŋkekeawo kple nutodziɖula Nehemiya kpakple nunɔla Ezra, si nye nugbugbɔŋlɔla ŋɔli.
27 Esi wole Yerusalem glia ŋu kɔ ge la, woyi ɖadi Lewi viwo be woakplɔ wo tso wo nɔƒewo katã ava Yerusalem, ne woatsɔ akpedaha, hadzidziwo, gakogoewo, kasaŋkuwo, kple saŋkuwo akɔ eŋu kple dzidzɔ.
28 Eye hadzilawo viŋutsuwo va kpe ta tso nuto la kple du siwo le Yerusalem ŋu godoo la me kpakple Netofatɔwo ƒe kɔƒewo me, 29 kple Bet-Gilgal, Geba-gblewo kple Azmavet, elabena hadzilawo tso kɔƒewo na wo ɖokuiwo ɖe Yerusalem ŋu godoo.
30 Eye nunɔlawo kple Lewi viwo kɔ wo ɖokuiwo ŋu, eye wokɔ dukɔ la kple agboawo kpakple gli la ŋu.
31 Eye mena Yuda-megãwo de gli la dzi.
Azɔ hã, meɖo akpedahadziha gã eve kple ameha eve siwo kplɔ wo ɖo, eye ɖeka zɔ ɖusime to glia dzi ɖo ta Aɖukpogbo la gbɔ.
32 Eye Hosaya kple Yuda-megãwo ƒe afã zɔ dze wo yome, 33 hekpe ɖe Azariya, Ezra kple Mesulam, 34 Yuda, Benyamin, Semaya kple Yeremiya ŋu. 35 Nunɔlawo ƒe viwo dometɔ siwo kpe ɖe wo ŋu, siwo si kpẽwo le la woe nye: Zakariya, si nye Yonatan vi, Semaya vi, Mataniya vi, Mikaya vi, Zakur vi, Asaf vi, 36 kple nɔvia siwo nye Semaya kple Azarel, Milalai, Gilalai, Maai, Netanel, Yuda kple Hanani, ame siwo si Mawu vavã la ƒe ame David ƒe haƒonuwo le; eye nugbugbɔŋlɔla Ezra le wo ŋgɔ.
37 Esi woɖo Vudogbo la gbɔ la, woyi ŋgɔ tẽe va to David Ƒe Du La Ƒe Atrakpuimɔ la tame hezɔ gli la dzi le David Ƒe Aƒe la tame va do ɖe Tsigbo la gbɔ, le ɣedzeƒe gome. 38 Akpedahadziha kemɛa to akpa kemɛ, eye medze wo yome hekpe ɖe dukɔ la ƒe afã ŋu, to glia dzi va to Abolomèkpowo Ƒe Mɔ́ la ŋu va ɖo Gli Gbadza la gbɔ, 39 to Efrayim-gbo la tame va ɖo Du Xoxo La Ƒe Agbo la gbɔ ɖado ɖe Tɔmelãgbo la kple Hananel Mɔ́ la gbɔ kple Mea Mɔ́ la kpakple Alẽgbo la gbɔ; eye wova tɔ ɖe Dzɔlawo Ƒe Agbo la nu.
Eye hadzila siwo le Yizrahiya ƒe dzikpɔkpɔ te la dzi ha sesĩe.
43 Wosa vɔ gã aɖe gbe ma gbe, eye wokpɔ dzidzɔ, elabena Mawu vavã la na wokpɔ dzidzɔ gã aɖe. Eye nyɔnuwo kple ɖeviwo hã kpɔ dzidzɔ, ale be wose Yerusalem ƒe aseyetsotso le didiƒe ke.
44 Gbe ma gbe woɖo ŋutsuwo ɖe nudzraɖoƒexɔawo kple xɔ siwo me nudzɔdzɔawo, agblemenuku gbãtɔwo kple nuwo ƒe ewoliawo le la nu. Ne woaƒo nu siwo Se la bia be woana nunɔlawo kple Lewi viwo la nu ƒu tso agblededuwo me ade wo me, elabena amewo kpɔ dzidzɔ le Yuda le nunɔla kple Lewi vi siwo le subɔsubɔm ta.
45 Wowɔa woƒe Mawu ƒe dɔ kple nuŋukɔkɔdɔ la, eye hadzilawo kple agbonudzɔlawo hã wɔa woƒe dɔ abe ale si David kple via Salomo ɖoe ene. 46 Elabena tso gbe aɖe gbe ke le David kple Asaf ŋɔli la, woɖo hadzilawo dzikpɔlawo hena kafukafuhawo dzidzi kple akpedada na Mawu.
47 Eye le Zerubabel ŋɔli kple Nehemiya ŋɔli la, Israel blibo la katã tsɔa hadzilawo kple agbonudzɔlawo ƒe gome nana le gbe sia gbe ƒe hiahiã nu. Woɖea nu si nye Lewi viwo tɔ gome la na wo, eye Lewi viwo hã ɖea nu si nye Aron ƒe dzidzimeviwo tɔ gome la na wo.
Nehemiya
13:1-31
13 Gbe ma gbe la, woxlẽ Mose ƒe agbalẽ la ɖe dukɔ la ƒe to me; eye wokpɔ woŋlɔ ɖe eme be, Amonitɔ loo alo Moabtɔ megava Mawu vavã la ƒe ha la me gbeɖegbeɖe o, 2 elabena wometsɔ abolo kple tsi yi ɖakpe Israel-viwo o, ke boŋ woda Bileam ɖe wo ŋu be wòaƒo fi ade wo.
Gake mía Mawu trɔ fiƒode la wòzu yayra.
5 Edzra nudzraɖoƒexɔ gã aɖe me ɖo nɛ, afi si wotsɔa nuɖuvɔsa, lifi, ŋudɔwɔnuawo, agblemenuku, wain yeye kple ami ƒe ewolia, siwo Lewi viwo, hadzilawo kple agbonudzɔlawo dze na, kpakple nunɔlawo ƒe nudzɔdzɔ, dana ɖo tsã. 6 Le ɣeyiɣi mawo katã me la, nyemenɔ Yerusalem o, elabena le Babilon-fia Artasasta ƒe ƒe blaetɔ̃ vɔ evelia me la, meyi ɖe fia la gbɔ, eye le ɣeyiɣi aɖe megbe la, mebia mɔ le fia la gbɔ.
7 Metrɔ va Yerusalem hekpɔ nu vɔ̃ɖi si Eliyasib wɔ esi wòdzra nudzraɖoƒexɔ ɖeka me ɖo na Tobiya le Mawu vavã la ƒe aƒe la ƒe xɔxɔnu.
8 Esia medze ŋunye kura o. Eya ta mefɔ Tobiya ƒe xɔmenuwo katã tso nudzraɖoƒexɔ la me ƒu gbe.
9 Meɖe gbe wokɔ nudzraɖoƒexɔwo ŋu; eye megafɔ Mawu vavã la ƒe aƒe la me ŋudɔwɔnuawo kple nuɖuvɔsa kpakple lifi la va eme.
10 Eye mese be womenaa Lewi viwo ƒe gome wo o, ale be Lewi viwo kple hadzila siwo nɔ subɔsubɔdɔa wɔm la dzo, eye wo dometɔ ɖe sia ɖe yi eya ŋutɔ ƒe agble me.
11 Mehe nya ɖe dumegãwo ƒe kpeɖeŋutɔawo ŋu gblɔ be: “Nu ka ŋuti miegblẽ Mawu vavã la ƒe aƒe la ɖi?”
Eya ta meƒo Lewi viawo nu ƒu hetsɔ wo ɖo woƒe dɔwo nu. 12 Yuda blibo la katã tsɔ agblemenuku kple wain yeye kpakple ami ƒe ewoliawo va nudzraɖoƒeawo. 13 Metsɔ nunɔla Selemiya kple nugbugbɔŋlɔla Zadok kpakple Pedaya, si tso Lewi viwo dome, ɖo nudzraɖoƒeawo nu, eye Hanan, Zakur vi, Mataniya vi, nye woƒe kpeɖeŋutɔ, elabena wobua wo nuteƒewɔlawoe. Woawo ŋkumee wòkpɔ be woama nu na wo nɔviwo. 14 Oo nye Mawu, ɖo ŋku dzinye, le esia ta, eye mègaŋlɔ dɔ nyui siwo mewɔ ɖe nye Mawu ƒe aƒe la ŋu kple eŋutisubɔsubɔdɔwo be o.
15 Le ŋkeke mawo me la, mekpɔ be amewo le waintsetse fiãm le Sabat dzi le Yuda, eye wotsɔa agblemenuku bablawo doa agba ɖe tedziwo dzi vanɛ, hekpe ɖe wain, waintsetsewo, gbotsetsewo kple agba ɖe sia ɖe ƒomevi ŋu, eye wotsɔa wo vaa Yerusalem le Sabat ŋkeke dzi.
Eya ta mexlɔ̃ nu wo be woagadzra nu le ŋkeke ma dzi o. 16 Tirotɔ siwo le dua me tsɔa tɔmelã kple adzɔnu ɖe sia ɖe ƒomevi va dzrana na Yuda viwo le Yerusalem le Sabat dzi.
17 Eya ta mehe nya ɖe Yuda bubumewo ŋu hebia wo be: “Nu vɔ̃ɖi kae nye esi wɔm miele hele kɔ gblẽm ɖo na Sabat ŋkeke la? 18 Ðe menye aleae mia tɔgbuiwo wɔ, eye mía Mawu la he vɔ̃ siawo katã va mía kple du sia dzi oa?
Azɔ miele dɔmedzoe dzim ɖe edzi na Israel esi miele kɔ gblẽm ɖo na Sabat la.” 19 Eya ta esi vɔvɔli nya ɖo Yerusalem ƒe agbowo nu do ŋgɔ na Sabat la ko la, meɖe gbe be woado ʋɔawo.
20 Eya ta asitsalawo kple adzɔnu ɖe sia ɖe ƒomevi dzralawo tsi Yerusalem godo dɔ zi ɖeka alo eve.
21 Eye mehe nya ɖe wo ŋu be: “Nu ka tae mietsia gli la godo dɔna?
Ne miegawɔe la, matu nu kpli mi.”
Tso ɣemaɣi la, womegavana le Sabat dzi o.
22 Eye megblɔ na Lewi viwo be woanɔ wo ɖokuiwo ŋu kɔm, eye woava nɔ agboawo ŋu dzɔm, be woakɔ Sabat ŋkeke la ŋu.
Oo nye Mawu, ɖo ŋku esia hã dzi, eye nàkpɔ nublanui nam le wò amenuveve gbogbo la nu. 23 Azɔ hã, le ŋkeke mawo me la, mekpɔe be Yudatɔ aɖewo ɖe Asdod, Amon kple Moab nyɔnuwo.
24 Eye wo viwo ƒe afã doa Asdodgbe, eye woƒe afã doa dukɔ bubuwo ƒe gbe, wo dometɔ aɖeke metea ŋu doa Yudagbe o.
25 Mehe nya ɖe wo ŋu heka mo na wo, meƒo fi de wo, meƒo ŋutsuawo dometɔ aɖewo henyɔ ɖa na wo, mena wotà Mawu, eye megblɔ na wo be: “Migatsɔ mia vinyɔnuwo na wo viŋutsuwo o, eye migaɖe wo vinyɔnuwo dometɔ aɖeke na mia viŋutsuwo alo miawo ŋutɔwo miaɖe wo o.
26 Ðe menye esiawoe na Israel-fia Salomo wɔ nu vɔ̃ oa? Fia aɖeke mede enu le dukɔwo dome o; eye eƒe Mawu lɔ̃e, eye Mawu tsɔe ɖo fiae ɖe Israel blibo la nu.
Gake dutanyɔnuwo na eya gɔ̃ hã wɔ nu vɔ̃. 27 Ðe woagase le mia ŋu ake be miewɔ nu vɔ̃ɖi sia gbegbe hedo kpo nuteƒewɔwɔ na mía Mawu la to dutanyɔnuwo ɖeɖe mea?”
28 Nunɔlagã Eliyasib viŋutsu Yoyada ƒe viwo dometɔ ɖeka nye Horontɔ Sanbalat ƒe toyɔvi. Eya ta menyae ɖa le ɖokuinye ŋu.
29 Oo nye Mawu, ɖo ŋku wo dzi, le esi wogblẽ kɔ ɖo na nunɔlanyenye la kpakple nunɔlawo kple Lewi viwo ƒe nubabla la ta.
30 Eye mekɔ wo ŋu tso dutatɔwo ƒe ɖiƒoƒo ɖe sia ɖe me, eye mede dɔ asi na nunɔlawo kple Lewi viwo, ame sia ame kple etɔ, 31 eye mewɔ ɖoɖo ɖe nakenana ɖe ɣeyiɣi ɖoɖiawo dzi kple kutsetse gbãtɔwo nana ŋu. Oo nye Mawu, ɖo ŋku dzinye, hena nye nyui.
Esta
1:1-22
1 Le Ahasweros si ɖu fia ɖe nuto alafa ɖeka blaeve vɔ adre dzi tso India va se ɖe Etiopia ŋɔli,
2 le ŋkeke mawo me esi Fia Ahasweros bɔbɔ nɔ eƒe fiazikpui dzi le Susan mɔ́ me la,
3 eɖo kplɔ̃ na eƒe amegãwo katã kple eŋumewo le eƒe fiaɖuɖu ƒe ƒe etɔ̃lia me.
Persia kple Media ƒe aʋakɔ la, bubumewo kple nutodziɖulawo nɔ eŋkume,
4 eye wòɖe eƒe fiaɖuƒe gã la ƒe kesinɔnuwo kple eƒe gãnyenye ƒe bubu kple nyonyo fia wo ŋkeke geɖe, ŋkeke alafa ɖeka blaenyi sɔŋ.
5 Eye esi ŋkeke siawo wu enu la, fia la ɖo kplɔ̃ na ame siwo katã le Susan mɔ́ la me, ame ŋkutawo kple ame tsɛwo siaa, ɖe fia ƒe fiasã la ƒe abɔ me, le xɔxɔnu la, ŋkeke adre sɔŋ.
6 Wotsi avɔ ɣitɔ, dzĩtɔ kple blɔtɔ, siwo ŋu wosa aklala kple aɖabɛ dzĩtɔ ƒe kawo ɖo la ɖe klosalosigɛ siwo wowɔ ɖe kpe xɔasi sɔtiwo ŋu la ŋuti, eye woda sikabatiwo kple klosalobatiwo ɖe anyigba si woɖo kpe zɔzrɔ̃e xɔasi hẽtɔ, ɣitɔ, adzagba kple kpe zɔzrɔ̃e xɔasi yibɔtɔ ɖo la dzi. 7 Wotsɔ wain tsae be woano le sikakpluwo me; kplu ɖe sia ɖe to vovo tso wo nɔewo gbɔ, eye wain si fia na la sɔ gbɔ ŋutɔ, abe ale si dze fia ene.
9 Fianyɔnu Wasti hã ɖo kplɔ̃ na nyɔnuwo le Fia Ahasweros ƒe fiasã me.
10 Le ŋkeke adrea gbe, esi wain na fia la ƒe dzi le dzidzɔ kpɔm la, egblɔ na Mehuman, Bizta, Harbona, Bigta, Abagta, Zetar kple Karka, siwo nye fiaŋume adre siwo subɔa Fia Ahasweros ŋutɔ la 11 be woakplɔ fianyɔnu Wasti ava fia la ŋkume, eye eƒe fiakuku nanɔ eta, ne wòaɖe eƒe tugbedzedze afia dukɔawo kple amegãawo, elabena edze tugbe ŋutɔ. 12 Ke esi fiaŋumewo va gblɔ fia ƒe nya la na Fianyɔnu Wasti la, egbe be yemava o. Ale fia la do dziku vevie, eye dzi bi ɖe dɔme nɛ.
13 Eya ta fia la ƒo nu kple nunyala siwo nya ɣeyiɣiwo me nyuie (elabena aleae fia la dea adaŋu kple ame siwo bi ɖe se kple senyawo me nyuie la le eƒe nyawo katã mee,
14 eye eƒe aɖaŋuɖola vevi siwo nɔa eŋue nye Karsena, Setar, Admata, Tarsis, Meres, Marsena, kple Memukan, Persia kple Media ƒe amegã adre, siwo dona ɖe fia la ŋkume, eye woawoe le ɖoƒe kɔkɔtɔ le fiaɖuƒe la me.
15 Fia la bia wo be: “Esi Fianyɔnu Wasti mewɔ ɖe Fia Ahasweros ƒe nya si wògblɔ to fiaŋumewo dzi la dzi o ɖe, nu kae wòle be woawɔ nɛ le se nu?”
16 Eye Memukan gblɔ le fia la kple amegãawo ŋkume be: “Menye fia la ɖeɖe ko ŋue Fianyɔnu Wasti da vo ɖo o, ke boŋ amegãwo katã kple ame siwo katã le Fia Ahasweros ƒe fiaɖuƒea ƒe nutowo katã me ŋue. 17 Elabena srɔ̃nyɔnuwo katã le fianyɔnu la ƒe nuwɔna la ŋu nya se ge, eye wogbɔna vlo do ge wo srɔ̃ŋutsuwo agblɔ be, ‘Fia Ahasweros ŋutɔ gblɔ be woakplɔ Fianyɔnu Wasti ava ye ŋkume, gake egbe meyi o ɖe.’
2:1-23
2 Le nu siawo megbe esi Fia Ahasweros ƒe dziku la nu fa la, eɖo ŋku nu si Wasti wɔ kple ale si wòtso nya me le eŋu la dzi.
2 Eye fiaŋume siwo subɔnɛ gblɔ nɛ be: “Woadi ɖetugbui leaƒe dzetugbewo na fia la.
3 Eye fia la neɖo dzikpɔlawo le eƒe fiaɖuƒea ƒe nutowo katã me, ne woaƒo ɖetugbui leaƒe dzetugbewo katã nu ƒu ɖe Susan mɔ́ la me, le nyɔnuwo ƒe aƒe la me.
Eye woanɔ fia ƒe ame tata Hegai si nye nyɔnuwo ŋu dzɔla ƒe dzikpɔkpɔ te, eye woanɔ tugbedzetikewo sim na wo. 4 Eye ɖetugbui si ƒe nu alé dzi na fia la nazu fianyɔnu ɖe Wasti teƒe.” Nya la dze fia la ŋu, ale be wòwɔe nenema.
5 Yuda ŋutsu aɖe le Susan mɔ́ la me, eŋkɔe nye Mordekai, Yair vi, Simei vi, Kis vi, eye wònye Benyamintɔ,
6 woɖe aboyo eya kple aboyomeawo tso Yerusalem kpe ɖe Yuda-fia Yekoniya, si Babilon-fia Nebukadnezar ɖe aboyoe la ŋu.
7 Eyae nye fofoa nɔviŋutsu ƒe vinyɔnuvi Hadasa, si nye Esta, dzi kpɔla, elabena tɔ kple nɔ megale esi o.
8 Esime woɖe gbeƒã fia ƒe nya kple eƒe se la, eye woƒo ɖetugbui geɖewo nu ƒu ɖe Susan mɔ́ la me le Hegai ƒe dzikpɔkpɔ te la, wokplɔ Esta hã yi fiasã la me le nyɔnuwo ŋu dzɔla Hegai ƒe dzikpɔkpɔ te.
9 Ke ɖetugbui la ƒe nu dze eŋu, ale be wòve enu, eye wòwɔ kaba na wosi eƒe tugbedzetikewo nɛ, ena nuɖuɖu tɔxɛ la hãe, eye wòtsɔ ɖetugbui adre siwo wotia tso fia ƒe aƒe me la kpe ɖe eŋu.
10 Esta meƒo nu tso eƒe dukɔ alo eƒe ƒometɔwo ŋu o, elabena Mordekai de se nɛ be wòagagblɔe na ame aɖeke o. 11 Mordekai ɖia tsa le nyɔnuwo ƒe aƒe la ƒe xɔxɔnu gbe sia gbe be yeanya ale si Esta le eye yeanya ne nane le dzɔdzɔm ɖe edzi. 12 Eɖoa ɖetugbuiawo dometɔ ɖe sia ɖe dzi be wòayi Fia Ahasweros gbɔ, ne wosi atike siwo wosina na ɖetugbuiawo ɣleti wuieve sɔŋ na wo vɔ megbe, elabena ɣeyiɣi mae tugbedzetikewo sisi na wo ƒe ŋkekeawo xɔna wosia miremi na wo ɣleti ade, eye wosia balsam-mi kple tugbedzetike vovovowo na wo ɣleti ade.
13 Ne ɖetugbui aɖe le fia la gbɔ yi ge la, nu sia nu si wòbia la, wotsɔnɛ nanɛ, ne etso nyɔnuwo ƒe aƒe la me yina fia la ƒe aƒe me.
14 Ne eyi le fiẽ la, egbɔna vaa nyɔnuwo ƒe aƒe evelia me le ŋdi le fia ƒe ame tata Saasgaz, ame si nye ahiãwo ŋudzɔla ƒe dzikpɔkpɔ te. Megayia fia la gbɔ o, negbe dzaa ɖe eƒe nu nyo fia la ŋu, eye wòyɔ eŋkɔ be woayɔe vɛ ko hafi.
Eye Esta hã gblɔe na fia la le Mordekai ƒe ŋkɔ me.
3:1-15
3 Le nu siawo megbe la, Fia Ahasweros do gã Haman, si nye Agagitɔ Hamedata viŋutsu, eye wòdoe ɖe dzi hetsɔ eƒe zikpui ɖo amegã bubu siwo katã le eŋu la ŋgɔ.
2 Eye fia la ƒe dɔla siwo katã le fia ƒe agbo nu bɔbɔna tsyɔa mo anyi ɖe Haman ŋkume, elabena aleae fia la de se le eŋu.
Gake Mordekai ya mebɔbɔna alo tsyɔa mo anyi ɖe eŋkume o.
3 Eye fia la ƒe dɔla siwo le fia ƒe agbo nu biaa Mordekai be: “Nu ka tae nèle fia ƒe sedede dzi dam?” 4 Woƒoa nu nɛ gbe sia gbe gake meɖoa to wo o.
Eya ta wogblɔe na Haman be yewoakpɔe ɖa be alɔ̃ ɖe Mordekai ƒe nuwɔnaa dzi hã; elabena egblɔ na wo be Yudatɔe yenye.
5 Esi Haman kpɔe be Mordekai mebɔbɔna tsyɔa mo anyi ɖe ye ŋkume o la, dzi ku Haman vevie.
6 Ke ebui be enye gbɔɖiɖi ame ɖokui be yeawu Mordekai ɖeɖe ko, elabena woƒo nu tso Mordekai ƒe dukɔ ŋu nɛ.
Eya ta Haman te mɔnudidi be yeatsrɔ̃ Yudatɔwo katã, siwo nye Mordekai ƒe dukɔ me tɔwo ɖa le Ahasweros ƒe fiaɖuƒe bliboa katã me.
8 Haman gblɔ na Fia Ahasweros be: “Dukɔ ɖeka aɖe li, si me tɔwo kaka hema ɖe dukɔ siwo le wò fiaɖuƒea ƒe nutowo katã me; woƒe sewo to vovo na dukɔ bubuawo katã tɔ, womewɔa fia la ƒe sewo dzi o, eye made fia la dzi be wòaɖe asi le wo ŋu nenema o. 9 Ne enyo fia ŋu la, ekema na woaŋlɔ agbalẽ ade se be woatsrɔ̃ wo.
Maxe klosalo talento akpe ewo na dumegãwo ne woatsɔ ade fia ƒe kesinɔnudzraɖoƒe la.” 10 Ale fia la ɖe eƒe ŋkɔsigɛ le asi tsɔ na Haman, Agagitɔ Hamedata viŋutsu, si nye Yudatɔwo ƒe futɔ la.
11 Eye fia la gblɔ na Haman be: “Wò klosalo la nenɔ anyi ko, eye metsɔ dukɔ la hã de asi na wò be nàwɔ wo ale si nyo ŋuwò.” 12 Ale woyɔ fia ƒe agbalẽŋlɔlawo le ɣleti gbãtɔ ƒe ŋkeke wuietɔ̃lia dzi. Woŋlɔ agbalẽ le nu siwo katã ƒe se Haman de la nu na fia la ƒe nuto gã dziɖulawo kple nutodziɖula siwo le nuto vovovoawo dzi ɖum, kple dukɔ vovovoawo ƒe amegãwo, eye woɖoe ɖe nuto sia nuto le eƒe nuŋɔŋlɔ nu kple dukɔ sia dukɔ le eƒe gbegbɔgblɔ nu. Woŋlɔe le Fia Ahasweros ƒe ŋkɔ me, eye wotsɔ fia ƒe ŋkɔsigɛ tre enu.
13 Eye wotsɔ agbalẽawo de ame dɔdɔawo si ɖo ɖe fiaɖuƒea ƒe nutowo katã me be woatsrɔ̃ Yudatɔwo katã gbidigbidi, woawu wo, eye woaɖe wo ɖa, ɖekakpui kple ame tsitsi siaa, ɖeviwo kple nyɔnuwo siaa, le ŋkeke ɖeka dzi, le ɣleti wuievelia si nye Adar ƒe ŋkeke wuietɔ̃lia dzi, eye woaha woƒe nunɔamesiwo.
14 Woɖo agbalẽ sia si me nyawo zu se la ɖe fiaɖuƒea ƒe nuto vovovoawo katã me ne woaɖe gbeƒãe na amewo katã ale be woanɔ dzadzraɖoɖi na ŋkeke sia.
4:1-17
4 Esi Mordekai se nya siwo katã dzɔ la, edze eƒe awuwo, ta akpanya eye wòsi dzofi.
Eye wòdo go yi du la me hele avi fam sesĩe nublanuitɔe. 2 Eva tɔ ɖe keke fia la ƒe agbo nu, gake mege ɖe eme o, elabena ame aɖeke mekpɔ mɔ ata akpanya age ɖe fia la ƒe agbo la me o.
3 Eye konyifafa gã aɖe ɖo Yudatɔwo dome le nuto ɖe sia ɖe si me fia la ƒe nya kple eƒe se la de, wotsi nu dɔ, wofa avi, eye wofa konyi ŋutɔ. Wo dometɔ geɖe ta akpanya mlɔ anyi ɖe dzofi me.
4 Esi Esta ƒe ɖetugbui siwo subɔnɛ kple eƒe aƒedzikpɔlawo va egbɔ hegblɔe nɛ la, fianyɔnu la xa nu vevie. Eye wòɖo awuwo ɖe Mordekai be wòatsɔ aɖɔli eƒe akpanya la, ke mexɔ wo o.
5 Eye Esta yɔ Hatak, si nye fia ƒe aƒedzikpɔlawo dometɔ ɖeka, ame si fia la ɖo be wòasubɔe la, eye wòdɔe ɖo ɖe Mordekai gbɔ be yeanya nu si dzɔ kple nu si ta wòwɔ alea ɖo.
6 Eya ta Hatak yi Mordekai gbɔ le dua ƒe ablɔ si dze ŋgɔ fiasã ƒe agbo nu.
7 Mordekai gblɔ nu siwo katã dzɔ ɖe edzi kple ga home si Haman do ŋugbe be yeaxe woatsɔ ade fia ƒe kesinɔnudzraɖoƒe ɖe Yudatɔwo ta ne woatsrɔ̃ wo la ŋu nyawo katã nɛ.
8 Etsɔ se si wode le Susan be woatsrɔ̃ wo gbidii ƒe agbalẽ ɖeka hã nɛ be wòatsɔe afia Esta, ne wòaɖe nu me nɛ, eye wòdɔe be wòayi fia la gbɔ aɖe kuku nɛ be wòave yeƒe dukɔ la nu.
9 Ale Hatak va gblɔ Mordekai ƒe nyawo na Esta.
10 Eye Esta ɖo nyaa ŋu na Hatak hedɔe ɖe Mordekai gbɔ bena:
11 “Fiaŋumewo kple ame siwo le fiaɖuƒea ƒe nutowo katã me nyae be ŋutsu sia ŋutsu alo nyɔnu sia nyɔnu si ayi fia gbɔ le xɔxɔnu emetɔ la me, evɔ womeyɔe hafi o la, se ɖeka koe li, si nye be woawui; negbe ɖe fia la do eƒe sikafiatikplɔ la ɖee ko hafi wòatsi agbe. Ke ŋkeke blaetɔ̃e nye esi womeyɔm be mava fia la gbɔ o.”
12 Esi wova gblɔ Esta ƒe nyawo na Mordekai la,
13 eɖo eŋu na Esta be: “Mègabu xaa be esi yele fia ƒe aƒe me ta la, yeatsi agbe le Yudatɔ bubuawo katã dome o.
14 Eya ta ne èzi kpi le ɣeyiɣi sia me la, gbɔdzɔe kple ɖeɖe atso afi bubu ava na Yudatɔwo; ke wò ŋutɔ kple fofowò ƒe aƒe ya miatsrɔ̃.
Eye ame kae nya ne ɣeyiɣi sia tɔgbi tae fianyɔnu ƒe ɖoƒea su asiwò ɖo?” 15 Eye Esta ɖo eŋu ɖo ɖe Mordekai be: 16 “Yi ɖaƒo Yudatɔ siwo katã le Susan la nu ƒu, eye mitsi nu dɔ ɖe tanye. Migaɖu nu alo ano nu o ŋkeke etɔ̃ sɔŋ, zã kple keli. Nye kple nye dɔlanyɔnuwo hã míatsi nu adɔ.
Eyome mayi fia la gbɔ, togbɔ be mele se nu o hã, eye ne woawum la, wonewum faa.” 17 Ale Mordekai dze mɔ yi ɖawɔ abe ale si tututu Esta de se nɛ ene.
5:1-14
5 Le ŋkeke etɔ̃a gbe la, Esta do eƒe fiawu eye wòva tɔ ɖe fiasã la ƒe xɔxɔnu emetɔ si dze ŋgɔ fia ƒe aƒea, esime fia la bɔbɔ nɔ eƒe fiazikpui dzi le fiasãa me hedze ŋgɔ aƒe la ƒe mɔnu.
2 Esi fia la kpɔ Fianyɔnu Esta wòtɔ ɖe xɔxɔnua la, eve enu hedo sikafiatikplɔ si le esi la ɖe Esta. Eye Esta te ɖe eŋu heka asi fiatikplɔ la tame. 3 Fia la biae be: “Fianyɔnu Esta, nya kae dzɔ?
Nu ka dim nèle? Ne nye fiaɖuƒea ƒe afã gɔ̃ hãe la, woatsɔe ana wò!” 4 Esta ɖo eŋu be: “Ne enyo fia ŋu la, ekema fia la kple Haman neva kplɔ̃ si meɖo nɛ la ŋu egbea.”
5 Eya ta fia la gblɔ na eƒe subɔlawo be: “Miyi ɖayɔ Haman vɛ kaba be míawɔ Esta ƒe biabia la dzi.”
Emegbe fia la kple Haman va kplɔ̃ si Esta ɖo la ŋu. 6 Esime wole wain nom la, fia la bia Esta be: “Nu kae nèbe yeabia? Woatsɔe ana wò!
Eye nu ka dim nèle? Ne nye fiaɖuƒea ƒe afã gɔ̃ hãe la, woatsɔe ana wò!” 7 Esta ɖo eŋu be: “Nye biabia kple nye didie nye be,
8 Ne fia la ve nunye, eye wònyo fia ŋu vavã be yeawɔ nye biabiaa dzi, eye yeawɔ nye didi dzi nam la, ekema fia la kple Haman neva kplɔ̃ si magaɖo na wo etsɔ la ŋu; eye etsɔ la, mawɔ fia ƒe nya la dzi.” 9 Gbe ma gbe Haman dzo kple dzidzɔ, eye eƒe dzi dze eme.
Ke esi Haman kpɔ Mordekai le fia la ƒe agbo nu, eye wòkpɔ be metso heƒo kpakpakpa le ye ŋkume o la, Haman do dziku vevie ɖe Mordekai ŋu.
10 Gake Haman ɖu eɖokui dzi, eye wòyi aƒe me.
Emegbe edɔ woɖayɔ exɔlɔ̃wo kple srɔ̃a Zeres vɛ. 11 Haman ƒo adegbe le eƒe kesinɔnu geɖeawo, via gbogboawo, ale si fia la do gãe, kple ale si wodoe ɖe dzi wòƒo amegãwo kple fiaŋumewo katã ta la ŋu.
12 Haman gblɔ kpee be: “Nu si gawue nye be, Fianyɔnu Esta mekpe ame bubu aɖeke kpe ɖe fia la ŋu va kplɔ̃ si wòɖo ŋu o, negbe nye ko. Etsɔ hã egakpem kpe ɖe fia la ŋu.
Esta
6:1-14
6 Le zã ma me la, alɔ̃ bu ɖe fia la. Eya ta egblɔ be woatsɔ nyadzɔdzɔwo ŋuti nuŋlɔɖigbalẽ la vɛ ne woaxlẽ na fia la.
2 Wokpɔ woŋlɔ ɖe agbalẽa me be, Mordekai ye ʋu go fiaŋume eve, siwo nye Bigtana kple Teres, ame siwo nye agbonudzɔla siwo ɖo nugbe be yewoawu Fia Ahasweros.
3 Fia la bia be: “Nu kae wowɔ tsɔ de bubu Mordekai ŋu, eye nu kae wowɔ tsɔ da akpe nɛ le esia ta?” Eye fiaŋume siwo subɔnɛ la ɖo eŋu be: “Womewɔ naneke nɛ o.” 4 Emegbe fia la bia be: “Ame kae le xɔxɔnua?”
Ke edzɔ be Haman va fiasã ƒe xɔxɔnu gotatɔ la me be yeagblɔ na fia la be woahe Mordekai ɖe ati si yetu nɛ la ŋuti. 5 Eye fia la ƒe dɔlawo ɖo eŋu nɛ be: “Haman ye tɔ ɖe xɔxɔnua.”
Eya ta fia la gblɔ be: “Mina wòage ɖe eme.”
6 Esi Haman ge ɖe eme la, fia la biae be: “Nu kae woawɔ na ŋutsu si ŋu fia di be yeade bubui?”
7 Eya ta Haman ɖo eŋu na fia la be: “Ŋutsu si ŋu fia di be yeade bubui la,
8 woatsɔ fiawu si fia la dona kple sɔ si fia dona, si ƒe ta fiakuku le la avɛ.
9 Woatsɔ awua kple sɔa ade fia ƒe amegã bubumewo dometɔ ɖeka si, woado awua na ŋutsu si ŋu fia la di be yeade bubui la, eye woana wòado sɔa ato dua ƒe ablɔ me. Eye woanɔ ɣli dom le eŋgɔ be: ‘Alea wowɔ na ŋutsu si ŋu fia la di be yeade bubui lae nye esi.’” 10 Enumake fia la gblɔ na Haman be: “Netsɔ! Tsɔ awua kple sɔa nàwɔ abe ale si tututu nègblɔe ene na Yudatɔ Mordekai si bɔbɔ nɔ fia ƒe agbo nu. Mègana naneke nato le nya siwo katã nègblɔ la me o.”
12 Emegbe Mordekai gbugbɔ va fia la ƒe agbo nu, ke Haman ɖe abla yi aƒe me kple nuxaxa, eye wòtsyɔ nu ta.
13 Eye Haman gblɔ nu siwo katã dzɔ ɖe edzi la na srɔ̃a Zeres kple exɔlɔ̃wo katã.
Eye eƒe nunyalawo kple srɔ̃a Zeres gblɔ nɛ be: “Ne Yuda vidzidzie Mordekai, ame si ŋkume nète toyiyi le nye la, ekema màte ŋu aɖu edzi o, ke boŋ àyi to le eŋkume godoo.”
14 Esi wokpɔtɔ nɔ nu ƒom kplii la, fiaŋumewo va ɖo, eye wowɔ kaba kplɔ Haman yi kplɔ̃ si Esta ɖo la ŋu.
7:1-10
7 Ale fia la kple Haman va kplɔ̃ si Fianyɔnu Esta ɖo la ŋu.
2 Esi wonɔ kplɔ̃ ŋu nɔ wain nom le ŋkeke evea gbe la, Fia la gabia Esta be: “Fianyɔnu Esta, nu kae nèbe yeabia?
Woatsɔe ana wò. Eye nu ka dim nèle? Ne nye fiaɖuƒea ƒe afã gɔ̃ hãe la, woatsɔe ana wò!”
3 Eye Fianyɔnu Esta ɖo eŋu be: “Oo fia, ne ève nunye, eye wònyo fia ŋu vavã la, ekema meɖe kuku ɖe nye agbe, eye nàxɔ na nye dukɔ la.
4 Elabena wotsɔ nye kple nye dukɔ la dzra, be woatsrɔ̃ mí, woawu mí, eye woagblẽ mía dome.
Gake mesɔ be woaɖe mɔ ɖe xaxa sia ŋu o, elabena agblẽ nu le fia la ŋu.” 5 Eye Fia Ahasweros bia Fianyɔnu Esta be: “Ame kae?
Afi kae ame si do dzi be yeawɔ nu sia la le?” 6 Esta gblɔ be: “Adikãtɔ kple futɔ lae nye Haman vɔ̃ɖi sia.”
7 Ke fia la tso le kplɔ̃a ŋu kple dziku heyi fiasã la ƒe abɔ me, eye Haman hã tso be yeaɖe kuku na Fianyɔnu Esta ɖe yeƒe agbe ta, elabena ekpɔe be fia la ɖo tame be yeahe to na ye.
9 Eye Harbona, ame si nye fiaŋumewo dometɔ ɖeka, gblɔ be: “Haman tu ati be yeahe Mordekai, ame si ƒo nu heɖe fia ƒe agbe la ɖe eŋu.
10 Ale wohe Haman ɖe ati si wòtu ɖe Mordekai ŋu la ŋuti, eye fia ƒe dzikua nu fa.
8:1-17
8 Gbe ma gbe Fia Ahasweros tsɔ Haman, Yudatɔwo ƒe futɔ la ƒe aƒe na Fianyɔnu Esta; eye Mordekai va fia la ŋkume, elabena Esta gblɔ ale si eya kple Mordekai do ƒomee la nɛ.
2 Eye fia la ɖe eƒe ŋkɔsigɛ, si wòxɔ le Haman si la tsɔ na Mordekai.
3 Esta gaƒo nu kple fia la, eye wòtsyɔ mo anyi ɖe eƒe afɔnu fa avi heɖe kuku bia be wòatrɔ Agagitɔ Haman ƒe tame vɔ̃ kple nugbe si wòɖo ɖe Yudatɔwo ŋu la.
4 Eye fia la do sikafiatikplɔ la ɖe Esta, eye Esta tso hetɔ ɖe fia la ŋkume.
5 Eye wògblɔ be: “Ne edze fia ŋu, eye wòve nunye, ne nya la sɔ le fia ŋkume, eye nye nu nyo eŋu la, ekema nena woaŋlɔ agbalẽ atsɔ ate fli ɖe agbalẽ siwo tame vɔ̃ ɖola Haman, Agagitɔ Hamedata viŋutsu la ŋlɔ be woatsrɔ̃ Yudatɔ siwo le fiaɖuƒea ƒe nutowo katã me la me.
6 Elabena aleke mate ŋu akpɔ vɔ̃ si ava nye dukɔ dzi la teƒe, eye aleke mate ŋu akpɔ nye ƒometɔwo ƒe tsɔtsrɔ̃ teƒe?”
7 Eya ta Fia Ahasweros gblɔ na Fianyɔnu Esta kple Mordekai Yudatɔ la be: “Kpɔ ɖa!
8 Azɔ miate ŋu aŋlɔ agbalẽ ɖe Yudatɔwo nu ale si nyo mia ŋu le fia ƒe ŋkɔ me, eye miatsɔ fia ƒe ŋkɔsigɛ atre enu, elabena se si woŋlɔ le fia ƒe ŋkɔ me, eye wotsɔ fia ƒe ŋkɔsigɛ tre enu la, womate ŋu atrɔe o.”
9 Eya ta woyɔ fia la ƒe agbalẽŋlɔlawo ɣemaɣi, le ɣleti etɔ̃lia, si nye Sivan, ƒe ŋkeke blaeve vɔ etɔ̃lia dzi; eye woŋlɔ se siwo katã Mordekai de la ɖe agbalẽ me na Yudatɔwo, nuto gã dziɖulawo, nutodziɖulawo kple amegã siwo le nuto vovovoawo dzi ɖum, tso India va se ɖe Etiopia, siwo le nuto alafa ɖeka blaeve vɔ adrewo me, eye woɖoe ɖe nuto sia nuto le eƒe nuŋɔŋlɔ nu ɖe dukɔ sia dukɔ le eƒe gbegbɔgblɔ me, ɖe Yudatɔwo ŋutɔwo ƒe nuŋɔŋlɔ nu, kple woƒe gbegbɔgblɔ me.
10 Eŋlɔ agbalẽa le Fia Ahasweros ƒe ŋkɔ me, etsɔ fia ƒe ŋkɔsigɛ tre enu, eye wòtsɔ agbalẽ siwo woŋlɔ la de ame dɔdɔ siwo doa fia ƒe sɔ ɖidu siwo womla ɖe fia ƒe dɔwo wɔwɔ ŋu, si ɖo ɖa.
11 Fia la ɖe mɔ na Yudatɔ siwo le du vovovoawo katã me le agbalẽawo me be woaƒo ƒu, aʋli woƒe agbe ta, eye woatsrɔ̃ aʋakɔ alo dukɔ alo nuto si me tɔwo atso ɖe wo ŋu la, eye woawu wo ahaɖe wo ɖa, ɖeviwo kple nyɔnuwo siaa, eye woaha woƒe nuwo.
12 Woawɔ esia le ŋkeke ɖeka dzi, le Fia Ahasweros ƒe fiaɖuƒea ƒe nutowo katã me, le ɣleti wuievelia, si nye Adar, ƒe ŋkeke wuietɔ̃lia dzi.
13 Agbalẽa me nyawo nazu se le nuto vovovoawo katã me.
14 Ame dɔdɔ siwo doa fia ƒe sɔ ɖiduwo la, wɔ kaba dze mɔ heɖe abla le fia ƒe gbeɖeɖe nu.
Wode se sia le Susan mɔ́ la hã me. 15 Ke Mordekai dzo le fia la ŋkume, ele fiawu si wotsɔ avɔ blɔ kple aklala tɔ la me, eye wòɖɔ sikafiakuku gã aɖe hedo awu ʋlaya si wotsɔ avɔ biɖibiɖi kple aɖabɛ dzĩtɔ tɔ.
Eye dzidzɔ kple aseyetsotso xɔ Susan du la me. 16 Eye wònye gbɔdzɔe, dzidzɔ, aseyetsotso kple bubu na Yudatɔwo.
17 Eye le nuto vovovoawo katã kple du vovovo siwo katã me fia la ƒe nya kple eƒe sea de me la, Yudatɔwo kpɔ dzidzɔ, wotso aseye, woɖo kplɔ̃ hetu aglo.
Eye anyigbaa dzi nɔlawo dometɔ geɖewo gblɔ be yewozu Yudatɔwo, elabena Yudatɔwo ƒe ŋɔdzi lé wo.
9:1-32
9 Le ɣleti wuievelia, si nye Adar, ƒe ŋkeke wuietɔ̃lia dzi, esime ɣeyiɣi de be woawɔ fia la ƒe nya kple eƒe se la dzi, le ŋkeke si Yudatɔwo ƒe futɔwo nɔ mɔ kpɔm be yewoaɖu wo dzi la, nuwo va trɔ bubui, ale be Yudatɔwo boŋ va ɖu ame siwo lé fu wo la dzi.
2 Yudatɔwo ƒo ƒu ɖe woƒe duwo me le Fia Ahasweros ƒe fiaɖuƒea ƒe nutowo katã me be yewoatu nu kple ame siwo le yewoƒe gbegblẽ dim la, eye ame aɖeke mete ŋu nɔ te ɖe wo nu o, elabena woƒe ŋɔdzi lé dukɔwo katã.
3 Amegã siwo katã le nutoawo me, nuto gã dziɖulawo, nutodziɖulawo kple ame siwo wɔa fia ƒe dɔwo la kpe asi ɖe Yudatɔwo ŋu le esi Mordekai ƒe ŋɔdzi lé wo ta.
4 Elabena Mordekai zu amegã le fia ƒe aƒe la me, eye eƒe ŋkɔ ɖi de fiaɖuƒe la ƒe nutowo katã me, elabena Mordekai le gã zum ɖe edzi ɖaa.
5 Yudatɔwo tsɔ yi dza woƒe futɔwo katã, wowu wo eye wotsrɔ̃ wo; wowɔ ame siwo lé fu wo la ale si dze wo ŋu.
6 Le Susan mɔ́ la me la, Yudatɔwo wu ame alafa atɔ̃.
7 Wowu Parsandata, Dalfon, Aspata,
8 Porata, Adaliya, Aridata,
9 Parmasta, Arisai, Aridai kple Waizata,
10 ame siwo nye Haman, Hamedata vi si lé fu Yudatɔwo la, ƒe vi ewoawo hã. Gake esi wowu wo la womeha woƒe nuwo o.
11 Wova gblɔ ame siwo wowu le Susan mɔ́ la me gbe ma gbe la ƒe xexlẽme na fia la.
12 Eye fia la gblɔ na Fianyɔnu Esta be: “Yudatɔwo wu amewo le Susan mɔ́ la me, eye wotsrɔ̃ ame alafa atɔ̃ kple Haman viŋutsu ewoawo.
Woawɔ edzi.” 13 Esta gblɔ be: “Ne enyo fia ŋu la, ekema wòaɖe mɔ na Yudatɔ siwo le Susan be woawɔ ɖe egbe ƒe se la dzi etsɔ hã; eye woahe Haman viŋutsu ewoawo ɖe ati ŋu.”
14 Eya ta fia la ɖe gbe be woawɔe nenema. Wode se le Susan, eye wohe Haman viŋutsu ewoawo ƒe kukuawo ɖe ati ŋu.
15 Yudatɔ siwo le Susan la gaƒo ƒu ake le ɣleti Adar ƒe ŋkeke wuienelia dzi, eye wowu ame alafa etɔ̃ le Susan, gake womeha woƒe nuwo o.
16 Ke Yudatɔ susɔe siwo le fiaɖuƒea ƒe nutowo me la ƒo ƒu, eye woʋli woƒe agbe ta.
17 Esia va eme le ɣleti Adar ƒe ŋkeke wuietɔ̃lia dzi, wogbɔ ɖe eme le ɣletia ƒe ŋkeke wuienelia dzi, eye wowɔe wòzu kplɔ̃ɖogbe kple dzidzɔkpɔgbe.
18 Yudatɔ siwo le Susan la ƒo ƒu le ɣletia ƒe ŋkeke wuietɔ̃lia kple ŋkeke wuienelia dzi, eye wogbɔ ɖe eme le eƒe ŋkeke wuiatɔ̃lia dzi, wowɔe wòzu kplɔ̃ɖogbe kple dzidzɔkpɔgbe.
19 Esia tae Yudatɔ siwo le duviwo me le nuto bubuawo me la wɔ ɣleti Adar ƒe ŋkeke wuienelia wòzu dzidzɔkpɔgbe, kplɔ̃ɖogbe kple aglotugbe, si dzi woɖoa nuɖuɖu ɖe wo nɔewo le.
20 Mordekai ŋlɔ nudzɔdzɔ siawo ɖi, eye wòɖo agbalẽ siwo wòŋlɔ la ɖe Yudatɔ siwo katã le Fia Ahasweros ƒe fiaɖuƒea ƒe nutowo katã me, esiwo le kpuiƒe kple didiƒe siaa.
21 Eɖoe na wo be ɣleti Adar ƒe ŋkeke wuienelia kple eƒe ŋkeke wuiatɔ̃lia nanye ŋkekenyui eye woanɔ eɖum ƒe sia ƒe,
Hiob
1:1-22
Enye ame dzɔdzɔe si wɔa nuteƒe, evɔ̃a Mawu, eye wòtsri nu vɔ̃ɖi.
2 Wodzi ŋutsuvi adre kple nyɔnuvi etɔ̃ nɛ.
3 Eƒe lãhawo le alẽ akpe adre, kposɔ akpe etɔ̃, nyi akpe ɖeka kple tedzi alafa atɔ̃ hekpe ɖe subɔvi gbogbo aɖewo ŋu.
4 Viaŋutsuwo dometɔ ɖe sia ɖe ɖoa kplɔ̃ le eƒe me le ŋkeke si wòɖo edzi la dzi.
5 Eye ne kplɔ̃ɖoŋkekeawo wu enu keŋ la, Hiob dɔa ame ɖa wòkɔa wo ŋu.
6 Eva eme gbe ɖeka be Mawu vavã la ƒe viwo va tsi tsitre ɖe Yehowa ŋkume, eye Satana hã le wo dome va.
7 Eye Yehowa bia Satana be: “Afi kae nètso?”
8 Yehowa bia Satana be: “Èlé ŋku ɖe nye subɔla Hiob ŋua?
9 Satana ɖo eŋu na Yehowa be: “Dzodzroe Hiob vɔ̃a Mawua?
10 Ðe menye wòe tɔ kpɔ ɖe eya ŋutɔ kple eƒe aƒe kpakple eƒe nuwo katã ŋu godoo va kpe oa?
11 Gake ne èdo wò asi ɖa gblẽ nu siwo katã le esi dome la, aƒo fi ade wò le wò ŋutɔ wò ŋkume godoo.”
12 Eye Yehowa gblɔ na Satana be: “Kpɔ ɖa, eƒe nuwo katã le asiwò me. Ðeko mègade asi eya ŋutɔ ŋu o!”
13 Gbe ɖeka esi Hiob viŋutsuwo kple vianyɔnuwo nɔ nu ɖum henɔ wain nom le wo nɔvi tsitsitɔ ƒe aƒe me la,
14 ame dɔdɔ aɖe va Hiob gbɔ va gblɔ nɛ be: “Nyiawo nɔ agble ŋlɔm, eye tedziawo nɔ gbe ɖum le wo xa,
15 kasia, Sabatɔwo va dze wo dzi helé wo, eye wowu subɔviawo kple yi. Nye ɖeka pɛ koe te ŋu si, be mava gblɔe na wò.”
16 Esi ame sia ganɔ nuƒoƒo dzi la, ame bubu va do hegblɔ be: “Mawu ƒe dzo ge tso dziƒo va dze alẽawo kple subɔviawo dzi hefiã wo keŋkeŋ!
17 Esi ame sia mekpɔ wu eƒe nyaa nu o la, ame bubu va do hegblɔ be: “Kaldeatɔwo ƒe adzoha etɔ̃ va dze kposɔawo dzi helé wo, eye wowu subɔviawo kple yi.
18 Esi ame sia hã mekpɔ ɖe nu le eƒe nyaa me o la, ame bubu hã va do hegblɔ be: “Viwòŋutsuwo kple viwònyɔnuwo nɔ nu ɖum henɔ wain nom le wo nɔvi tsitsitɔ ƒe aƒe me.
19 Kasia, ya sesẽ aɖe ƒo tso gbedzinuto me va lɔ xɔ la ƒe dzogoe eneawo ɖe eme, ale wòmu dze ɖeviawo dzi woku.
Nye ɖeka pɛ koe susɔ, be mava gblɔe na wò.” 20 Ale Hiob tso dze eƒe awu, elũ ta, eye wòbɔbɔ tsyɔ mo anyi
21 gblɔ be: “Amama menɔ hafi do tso danye ƒe dɔ me, Eye amamae maganɔ ayi. Yehowae na, eye Yehowae gaxɔe.
Woakafu Yehowa ƒe ŋkɔ ɖaa.” 22 Le nu siawo katã me la, Hiob mewɔ nu vɔ̃ alo bu fɔ Mawu be ewɔ nu gbegblẽ o.
2:1-13
2 Emegbe esi ŋkeke la ɖo be Mawu vavã la ƒe viwo nava tsi tsitre ɖe Yehowa ŋkume la, Satana hã le wo dome va tɔ ɖe Yehowa ŋkume.
2 Eye Yehowa bia Satana be: “Afi kae nètso?” Satana ɖo eŋu na Yehowa be: “Metso tsatsa ge le anyigba dzi kple tsa ɖi ge le edzi.”
3 Yehowa bia Satana be: “Èlé ŋku ɖe nye subɔla Hiob ŋua? Ame aɖeke mede enu le anyigba dzi o.
4 Ke Satana ɖo eŋu na Yehowa be: “Ŋutigbalẽ ɖe ŋutigbalẽ teƒe, eye amegbetɔ atsɔ nu sia nu si le esi la ana ɖe eƒe agbe ta.
5 Gake ne èdo wò asi ɖa ka asi eƒe ƒu kple eƒe ŋutilã ŋu la, aƒo fi ade wò le wò ŋutɔ wò ŋkume godoo.”
6 Eye Yehowa gblɔ na Satana be: “Kpɔ ɖa, ele asiwò me. Ðeko mègaɖe eƒe agbe ɖa o!”
7 Ale Satana dzo le Yehowa ŋkume, eye wòna ƒoƒoe vɔ̃ɖi aɖe te Hiob tso eƒe afɔƒome va se ɖe eƒe dzodome.
8 Eye wòbɔbɔ nɔ dzofi me hetsɔ sonu gaglɛ nɔ ŋuti kumee.
9 Mlɔeba srɔ̃a gblɔ nɛ be: “Ègalé wò nuteƒewɔwɔ me ɖe asi kokokoa?
Gbe Mawu, ne nàku!” 10 Ke egblɔ nɛ be: “Èle nu ƒom abe nyɔnu bometsila ene. Ðe míaxɔ nu nyuiwo tso Mawu vavã la gbɔ, evɔ míaxɔ gbegblẽawo ya oa?”
11 Hiob xɔlɔ̃ etɔ̃, siwo nye Temantɔ Elifaz kple Suatɔ Bildad kpakple Naamatɔ Zofar, wose nya vɔ̃ siwo katã dzɔ ɖe edzi, ale wo dometɔ ɖe sia ɖe tso enɔƒe va.
12 Esi wokpɔe le adzɔge ɖaa la, womekpɔe dze sii o.
13 Eye wobɔbɔ nɔ egbɔ le anyigba ŋkeke adre kple zã adre.
14 Kple anyigbadzifiawo kpakple woƒe adaŋudelawo,Ame siwo tu teƒe siwo zu aƒedowo fifia la na wo ɖokuiwo,
15 Alo kple amegã siwo si sika le,Ame siwo ƒe xɔwo me yɔ taŋ kple klosalo.
16 Alo nu ka tae nyemele abe fugege si le ɣaɣla ene,Abe vidzĩ siwo mekpɔ kekeli aɖeke kpɔ o ene o?
17 Afi mae ame vɔ̃ɖiwo gɔ̃ hã dzudzɔ agbodzedze le;Afi mae ame siwo nu ti kɔ na la le ɖiɖim ɖe eme le.
18 Afi mae gamenɔlawo katã ŋu vo le; Womegasea ame siwo zia wo dzi be woawɔ dɔ ƒe bublu o.
19 Ame tsɛwo kple ame ŋkutawo siaa sɔ le afi ma, Eye kluvi vo tso eƒe aƒetɔ si me.
20 Nu ka tae wònaa kekeli ayaɖula,Eye wònaa agbe ame siwo le veve sem helĩhelĩ?
21 Nu ka tae ame aɖewo le ku dim, evɔ wògbe vava?
22 Wo ame siwo tsoa aseye, Eye woglina kple dzidzɔ ne wokpɔ ɖiƒe.
23 Nu ka tae wònaa kekeli ŋutsu si ƒe mɔwo bu ɖee, Ame si ŋu Mawu tɔ kpɔ ɖo?
24 Elabena hũɖeɖe xɔ ɖe nuɖuɖu teƒe nam, Eye nye ŋeŋe kɔna ɖi abe tsi ene.
25 Elabena nu si dzia ŋɔ nam lae dzɔ ɖe dzinye, Eye nu si vɔ̃m mele la dzɔ ɖe dzinye.
26 Nyemekpɔ ŋutifafa, tomefafa alo gbɔdzɔe aɖeke o, Negbe xaxawo sɔŋ ko.”
4:1-21
4 Eye Temantɔ Elifaz ɖo eŋu be:
2 “Ne ame aɖe di be yeagblɔ nya aɖe na wò la, ɖe dzi aku wòa?
Elabena ame kae agbe nuƒoƒo? 3 Nyateƒee èxlɔ̃ nu ame geɖewo, Eye nèdoa ŋusẽ alɔ gblɔdɔwo.
4 Wò nyawo léa ame siwo katã le anyi dzem la ɖe te, Eye nèdoa ŋusẽ klo beliwo.
5 Azɔ esi wòdzɔ ɖe dziwò la, eglo wò; Etu wò ŋutɔ azɔ, eye dzi ɖe le ƒowò.
6 Ðe wò mawuvɔvɔ̃ mena dzi ɖo ƒowò oa?
Ðe wò nuteƒewɔwɔ mena mɔkpɔkpɔ wò oa? 7 Meɖe kuku, bu eŋu kpɔ: Ame maɖifɔ ka nue yi kpɔ?
8 Nu si mekpɔe nye be, ame siwo dea nu vɔ̃ɖi wɔwɔ ƒe agble, Kple ame siwo ƒãa xaxa la, nu ma kee woaŋe.
9 Mawu ƒe ŋɔtimegbɔgbɔ tsrɔ̃a wo, Eye ne eƒe dziku fla la, wo nu yina.
10 Dzata ɖea gbe, eye dzatavi xlɔ̃na, Ke woŋea aɖu na dzata sesẽwo gɔ̃ hã.
11 Dzata kuna ne mekpɔ nu lé o, Eye dzataviwo kana hlẽna.
12 Wotsɔ nya aɖe vɛ nam dzaa, Eye nye to se eŋuti dalĩ.
13 Le zãŋutega si na nye susu tɔtɔ ŋutɔ la me, Esime amewo yi alɔ̃ me ʋĩi,
14 Dzidzi ƒom vevie, Eye ŋɔdzi lém de nye ƒutome ke.
15 Gbɔgbɔ aɖe va to ŋkunyeme; Ðadoe ɖo to ɖe ŋunye.
16 Etɔ ɖi, Ke nyemekpɔ eƒe nɔnɔme dze sii o. Nɔnɔme aɖe va tɔ ɖe ŋkunyeme; Ðoɖoe zi toŋtoŋ, eye azɔ mese gbe aɖe be:
17 ‘Ðe amegbetɔ si kuna ate ŋu anye dzɔdzɔetɔ wu Mawua?
Alo ɖe ame ate ŋu anɔ dzadzɛ wu Ewɔla?’ 18 Kpɔ ɖa!
19 Ʋuu keke wòahayi anyixɔmenɔlawo, Ame siwo gɔme woɖo anyi ɖe ke me, Eye wogbãa wo bɔbɔe abe agbagblaʋui ene nye gea?
20 Wogbãa wo gudugudu tso ŋdi va se ɖe fiẽ; Wo nu yina tegbee, eye ame aɖeke menyana gɔ̃ hã o.
21 Ðe womele abe agbadɔ si ƒe kawo wotso ene oa?
Wokuna le numanyamanya me.
5:1-27
Kɔkɔetɔawo dometɔ ka ŋue nàtrɔ ɖo?
2 Elabena dzikuléle ɖi awu bometsila, Eye ŋubiabiã awu numanyala.
3 Nye la, mekpɔ bometsila wòdo ke, Kasia woƒo fi de eƒe aƒe.
4 Dedienɔnɔ le adzɔge le viawo gbɔ o, Wofanya wo le dugbo la nu, eye xɔnametɔ aɖeke meli na wo o.
5 Dɔwuitɔwo ɖua eƒe nuku si wòxa, Woɖea esi tsi ŋùwo me gɔ̃ hã, Eye mɔ̃ ɖea woƒe nunɔamesiwo.
6 Elabena menye ke mee vɔ̃ miena tso o, Eye menye anyigba tumee xaxa dona tso o.
7 Elabena wodzia amegbetɔ be wòakpe hiã, Abe ale si dzoxi dzona yia dzi godoo ene.
8 Ne nyee wònye la, anye ne matrɔ ɖe Mawu ŋu, Anye ne matsɔ nye nya ade asi na Mawu,
9 Ame si wɔa nu gã siwo me dzodzro meli o, Nu wɔnuku siwo mele xexlẽ me o.
10 Enaa tsi dzana ɖe anyigba dzi, Eye wòdea tsi gbewo.
11 Edoa ame tsɛwo ɖe dzi, Eye wòxɔna na blanuilélawo hekɔa wo ɖe dzi.
12 Egblẽa ayetɔwo ƒe ɖoɖowo me, Ale be woƒe asinudɔwo medzea edzi o.
13 Eléa nunyalawo le woawo ŋutɔwo ƒe ayedzedze me, Ale be ame drãwo ƒe ɖoɖowo me gblẽna.
14 Viviti dona ɖe wo le ŋkeke me, Eye wonɔa asi tsam le ɣeɖota abe zã mee ene.
15 Eɖea wɔnamanɔŋutɔwo tso yi, si le woƒe nu me la nu, Eye wòɖea ame dahe tso ame sesẽ si me,
16 Ale be mɔkpɔkpɔ va sua ame tsɛ la si, Ke ɖoɖoe zina le ame madzɔmadzɔwo ya nu.
17 Kpɔ ɖa! Dzidzɔtɔe nye ame si Mawu kaa mo na; Eya ta mègagbe Ŋusẽkatãtɔ la ƒe amehehe o!
18 Elabena enaa ame sea veve, gake eblaa abi la; Egbãa ame, gake eƒe asi daa gbe le eŋu.
19 Aɖe wò tso xaxa ade me, Eye le adrelia me hã, nu vevi aɖeke mawɔ wò o.
20 Aɖe wò tso ku si me le dɔŋɔli, Eye wòaɖe wò tso yi si me le aʋaŋɔli.
21 Aɣla wò tso aɖeɖiƒoame me, Eye ne gbegblẽ va la, màvɔ̃ o.
22 Àko gbegblẽ kple dɔwuame, Eye màvɔ̃ anyigbadzilã wɔadãwo o.
6:1-30
6 Eye Hiob ɖo eŋu be:
2 “Ne ɖe woada nye vevesese le nudanu me bliboe Eye woatsɔe akpe ɖe nye fukpekpe ŋu ada le nudanu me ɖe!
3 Elabena ele kpekpem fifia wu ƒutake. Esia tae mele nu ƒom kple adã ɖo.
4 Elabena Ŋusẽkatãtɔ la ƒe aŋutrɔwo ƒo ɖem, Eye nye gbɔgbɔ le woƒe aɖi nom; Mawu ƒe ŋɔdzidodowo tre ɖe nu ɖe ŋunye.
5 Ðe gbetedzi xlɔ̃na ne ekpɔ gbe dama le ɖuɖuma, Alo ɖe nyitsu xlɔ̃na ne ekpɔ nu le ɖuɖuma?
6 Ðe woaɖu nu vɔvɔ dzemadeea, Alo ɖe vivi aɖe le atimitsi mea?
7 Megbe asikaka nu siawo ŋu. Wole abe ɖi ene le nye nuɖuɖu me.
8 Oo, ne ɖe nye biabia la ava eme, Eye Mawu awɔ nye didi dzi nam\CDu\84=&bj#2\E1D$4U\DCe"hz\C3l\84BYrk/l4Ag\E0\B1WH @HE\E9a\EE\F6a).t)0h$={`@o 'tw@-^%\F4hah\CBn\F16x
e$nck, wOdc\E9Re\E3\F4q\F1vT3Mr`n\00io\DC~RGdIv伬s\F9\95/!!\C0\8C\F2

!\FEf$A#\81W*ed O}g&\D1}poE\82\B2\E9n}eI<-\B7\B3 'd)\E7o,`N

15 Womate ŋu aɖo dzi ɖe nɔvinyewo ŋu o, elabena wole abe vuvɔŋɔli me tɔʋuwo ene, Abe vuvɔŋɔli me tɔʋu siwo va miena la ene.
16 Tsikpe na wo me blu, Eye sno si nyina bè ɖe wo me.
17 Ne kuɖiɣi ɖo la, tsi meganɔa wo me o, womiena ƒiaƒiaƒia; Ne dzomeŋɔli ɖo la, wo me ƒuna kplakplakpla.
18 Wotrɔ mɔ na woƒe toƒewo; Wosina yia gbegbe, eye wo nu yina.
19 Tema-sihawo le ŋu tsam na wo; Saba mɔzɔhawo le mɔ kpɔm na wo.
20 Woɖu ŋukpe elabena woƒe mɔkpɔkpɔ zu dzodzro; Wova ɖo afi ma, ke ɖeko woƒe mo wɔ yaa.
21 Aleae miawo hã miele nam; Miekpɔ ale si gbegbe nye fukpekpea dzi ŋɔe, eye vɔvɔ̃ ɖo mi.
22 Ðe megblɔ be miana nanem, Alo miatsɔ miaƒe kesinɔnuwo ƒe ɖe anama?
23 Ðe mebia be miaɖem tso ketɔ la si me, Alo miaxɔ nam tso ŋutasẽlawo si mea?
24 Mifia num, ekema mazi ɖoɖoe; Vo si meda la, miɖee fiam.
25 Nya dzɔdzɔewo mevea ame o ɖe! Ke viɖe kae le miaƒe mokanamewo ŋu?
26 Nye nyawo ŋue miebe yewoadi vodada lea, Ame si mɔkpɔkpɔ bu ɖo, si le nu ƒom ɖe yamea?
27 Ekema miadzidze nu ɖe tsyɔ̃evi ya dzi bɔbɔe ŋutɔ, Eye miadzra mia xɔlɔ̃wo gɔ̃ hã bɔbɔe!
28 Azɔ mitrɔ miakpɔm, Elabena nyemada alakpa le mia ŋkume o.
29 Meɖe kuku, migbugbɔ bu eŋu​ migabu fɔm madzemadzee o​ Ɛ̃, migbugbɔ bu eŋu, nye dzɔdzɔenyenye gakpɔtɔ li.
30 Ðe nya totro aɖe le nye aɖe dzia?
Alo ne meɖɔ nu veve kpɔ la, ɖe nyemadze sii oa?
7:1-21
7 “Ðe menye hloloetsotso dzi koe amegbetɔwo le le anyigba dzi oa, Eye ɖe eƒe ŋkekewo mele abe apaɖila ƒe ŋkekewo ene oa?
2 Ele vɔvɔli dim vevie abe kluvi ene, Eye wòle eƒe fetu lalam vevie abe apaɖila ene.
3 Ale ɣleti dzodzrowo sɔŋ koe su asinye, Eye zã siwo yɔ fũu kple hiãkame koe wotsɔ nam.
4 Ne memlɔ anyi la, megblɔna be, ‘Ɣekaɣi gɔ̃e mele fɔfɔ ge?’
5 Nye ŋutilã katã dze nyé, eye wòƒo ke; Abi xɔ nye ŋutilã katã ŋu hele tsi tsyɔm yoyoyo.
6 Nye ŋkekewo le du ɖim wu avɔlɔ̃ʋu, Eye wo nu yi mɔkpɔkpɔ aɖeke manɔmee.
7 Ðo ŋku edzi be nye agbe nye ƒuƒu dzro ko, Be nye ŋkuwo magakpɔ dzidzɔ akpɔ gbeɖe o.
8 Ŋku si kpɔam fifia la magakpɔm azɔ o, Wò ŋkuwo adim, ke nyemanɔ anyi o.
9 Ale si alilikpo kakana hebunae la, Nenemae ame si yia Tsiẽƒe la, megagbɔna o.
10 Magatrɔ ava eƒe aƒe me azɔ o, Eye eƒe nɔƒe magadze sii azɔ o.
11 Eya ta nyemalé nye nu o. Maƒo nu le nye gbɔgbɔ si le nu xam la ta; Mafa konyi le nye vevesese helĩhelĩ la me!
12 Atsiaƒue menyea, alo ƒumelã klitsue menye, Hafi nèɖo dzɔla ɖe ŋunyea?
13 Ne megblɔ be, ‘Nye dɔƒe afa akɔ nam; Nye aba aɖe nye dzimaɖitsitsi dzi akpɔtɔ nam la,
14 Ekema ètsɔa drɔ̃ewo doa vɔvɔ̃ nam Eye nètsɔa ŋutegawo doa ŋɔdzi nam,
15 Ale be medina be gbɔgbɔ natsi ƒonye, Ɛ̃, be maku wu nye ŋutilã sia.
16 Menyɔ ŋu nye agbe; nyemegadi be manɔ agbe o. Ðe asi le ŋunye, elabena nye ŋkekewo le abe ƒuƒu ene.
17 Nu kae amegbetɔ nye, be nàtsɔ ɖe le eme nɛ, Eye nàtsɔ susu aɖo eŋu?
18 Nu ka tae nànɔ ŋku lém ɖe eŋu ŋdi sia ŋdi Eye nànɔ edom kpɔ aɖabaƒoƒo sia aɖabaƒoƒo?
19 Mèle ŋku ɖe ge ɖa le ŋunye oa, Eye mèle asi ɖe ge le ŋunye mami ta teti oa?
20 Ne mewɔ nu vɔ̃ la, nu kae magblẽ le wò, Ame si léa ŋku ɖe amegbetɔwo ŋu la ŋuti?
21 Nu ka tae màtsɔ nye dzidadawo ake, Eye màɖe asi le nye vodadawo ŋu o?
Elabena eteƒe madidi o mayi ketu me, Àdim, ke nyemanɔ anyi o.”
8:1-22
8 Eye Suatɔ Bildad ɖo eŋu be:
2 “Va se ɖe ɣekaɣi nànɔ nu ƒom alea? Wò numenyawo nye ya ʋuduʋudu sɔŋ ko!
3 Ðe Mawu ate nya dzɔdzɔe ɖe toa, Alo ɖe Ŋusẽkatãtɔ la atrɔ gbo dzɔdzɔenyenyea?
4 Ne viwòwo wɔ nu vɔ̃ ɖe eŋu la, Enana wohea woƒe aglãdzedze ŋuti to na wo;
5 Gake ne ɖe nàtrɔ ɖe Mawu ŋu Eye nàƒo koko na Ŋusẽkatãtɔ la be wòave ye nu,
6 Ne ɖe nèle dzadzɛ hele dzɔdzɔe vavã la, Anye ne eɖo to wò xoxo Eye wòagada wò ɖe nɔƒe si nèdze na.
7 Eye togbɔ be wò gɔmedzedze nɔ nyaŋui hã, Àva nye gã le etsɔme.
8 Taflatsɛ bia nya dzidzime siwo do ŋgɔ, Eye nàlé ŋku ɖe nu siwo ŋu wo fofowo ke ɖo la ŋu kpɔ.
9 Míawo la, etsɔviwo ko míenye, eye míenya naneke o, Elabena vɔvɔli koe míaƒe agbemeŋkekewo nye le anyigba dzi.
10 Ðe womafia nu wò Ahagblɔ nu si wonya la na wò oa?
11 Ðe aƒla atsi nyuie ne mele tsiteƒe oa? Ðe aɖa awɔ nyuie ne mekpɔ tsi oa?
12 Ne metsi ɖo sisi me haɖe o hã, Atre ƒuƒu na gbe bubuawo katã.
13 Aleae wònɔna na ame siwo katã ŋlɔ Mawu be, Elabena ame si mevɔ̃a Mawu o ƒe mɔkpɔkpɔ nu ayi,
14 Eƒe dziɖoɖo ɖe nu ŋu mele ɖeke me o, Eye eƒe ŋuɖoɖeŋu le belii abe yiyiɖɔ ene.
15 Aziɔ ɖe eƒe xɔ ŋu, ke manɔ te o; Adze agbagba be yeaku ɖe eŋu, ke mali ɖi o.
16 Ele abe ati si kpɔ tsi hewɔ nyuie le ɣetotoe nu ene, Eye wòɖe alɔ hevu nyuie le eƒe abɔ me.
17 Eƒe kewo ɖo wo nɔewo me le kpe siwo li kɔ ɖi la me; Eye wòdia nɔƒe le kpeawo dome.
18 Gake ne wohoe ɖa le eteƒe la, Ekema teƒea agbe nu le egbɔ ahagblɔ be, ‘Nyemekpɔ wò kpɔ o.’
19 Ɛ̃, aleae enu ayii; Eye ati bubuwo amie ɖe eteƒe.
20 Mawu megbea nu le nuteƒewɔlawo gbɔ o; Eye mekpena ɖe nu vɔ̃ɖi wɔlawo ŋu o, 21 Elabena agana nukoko nayɔ wò nu me fũu Eye wòana aseyetsotso nayɔ wò nuyiwo taŋ.
9:1-35
9 Hiob ɖo eŋu be:
2 “Nyateƒee, menya be nenemae wòle.
3 Ne ame aɖe di be yeahe nya kplii hã la, Ame ma mate ŋu aɖo nya ɖeka pɛ hã ŋu nɛ le nya akpe dome o.
4 Dzi nyanu le esi, eye eƒe ŋusẽ tri akɔ. Ame kae ate ŋu adze aglã ɖe eŋu, eye nu vevi mawɔe o?
5 Emlia towo ɖa, ke amewo menyana o; Etrɔa wo bua anyi le eƒe dziku me.
6 Eʋuʋua anyigba le enɔƒe, Ale be eƒe sɔtiwo ʋuʋuna kpekpekpe.
7 Eɖea gbe na ɣe be wòagaklẽ o Eye wòxea ɣletiviwo ŋkume;
8 Eya ɖekae kekea dziƒowo me, Eye wòzɔa ƒutsotsoe kɔkɔwo dzi.
9 Ewɔ Ayis, Kesil, kple Kima ɣletivihatsotsowo Kple anyiehe ɣletivihatsotsowo;
10 Ewɔa nu gã siwo me dzodzro meli o, Kple nu wɔnuku siwo mele xexlẽ me o.
11 Eto ŋunye va yi, eye nyemete ŋu kpɔe o; Etso eme va yi, ke nyemedze sii o.
12 Ne edu nu le ame si la, ame kae ate ŋu agbe nɛ?
13 Mawu mafa eƒe dziku nu o; Ame siwo naa kpekpeɖeŋu Rahab gɔ̃ hã abɔbɔ ɖe ete.
14 Ke aleke nyea mawɔ aɖo nya ŋu nɛ? Afi kae makpɔ nyawo le atsɔ ahe nya kplii?
15 Ne tɔnye dzɔ hã la, nyemate ŋu aɖo nya ŋu nɛ o.
Ðe maƒo koko na nye ʋɔnudrɔ̃la boŋ be wòakpɔ nublanui nam. 16 Ne meyɔe la, ɖe wòatɔ nama?
17 Elabena etsɔa ahom gbãam gudugudu, Eye wònaa nye abiwo sɔa gbɔ ɖe edzi yakatsyɔ.
18 Ena mede gbɔgbɔ ge do kpoe; Eye wòtsɔa veve yɔa ko nam.
19 Ne ŋusẽ ƒe nyae wònye la, ke eyae nye ŋusẽtɔ la.
20 Ne tɔnye dzɔ la, nye ŋutɔ nye nu abu fɔm; Ne melé nye nuteƒewɔwɔ me ɖe asi hã la, abu fɔm.
21 Ne melé nye nuteƒewɔwɔ me ɖe asi hã la, nyemaka ɖe ɖokuinye dzi o; Megbe nu le nye agbe sia gbɔ.
22 Nya ɖeka koe li. Esia tae megblɔna be, ‘Etsrɔ̃a ame maɖifɔ kple ame vɔ̃ɖi siaa.’
23 Ne tsi aɖɔ kpata awu ame le vo me hã la, Ame maɖifɔwo ƒe xaxa la aɖi kokoe nɛ.
24 Etsɔ anyigba la de asi na ame vɔ̃ɖiwo; Etsyɔa nu ŋku dzi na ʋɔnudrɔ̃la siwo le edzi. Ne menye eyae wɔe o ɖe, ke ame kae?
25 Nye ŋkekewo le du dzi wu duƒula gɔ̃ hã; Wova yi kabakaba nu nyui aɖeke makpɔmakpɔe.
10:1-22
10 “Nye agbe le ŋu nyɔm nam. Eya ta matrɔ nye dzimaɖitsitsiwo aƒo ɖi bababa.
Maƒo nu le nye vevesese helĩhelĩ la ta! 2 Magblɔ na Mawu be: ‘Mègabu fɔm o.
3 Ðe wòaɖe vi aɖe na wò be nàwɔ fu ame, Be nàgbe nu le wò ŋutɔ wò asinudɔwɔwɔ gbɔ Eye nàkpɔ ŋudzedze ɖe ame vɔ̃ɖi boŋ ƒe adaŋudede ŋua?
4 Menye amegbetɔ ƒe ŋkuwoe le asiwò o ɖe!
5 Ðe wò ŋkekewo le abe amegbetɔ ƒe ŋkekewo enea, Alo ɖe wò ƒewo le abe amegbetɔwo tɔ ene,
6 Be nànɔ nye vodadawo me kum tsitotsito, Eye nànɔ ŋku kem ɖe nye nu vɔ̃wo mea?
7 Ènyae nyuie be nyemeɖi fɔ o; Eye ame aɖeke mate ŋu axɔm le asiwò me o.
8 Wò ŋutɔ wò asiwoe nètsɔ mèm hewɔm, Ke azɔ èbe yeatsrɔ̃m ɖikaa.
9 Meɖe kuku, ɖo ŋui be anyie nètsɔ mèm, Ke azɔ èna megatrɔ zu anyi.
10 Ðe mètrɔm kɔ ɖi bɔbɔbɔ abe notsi ene, Eye nèna mebla abe notsi babla ene oa?
11 Èfa ŋutigbalẽ kple lãkusi ɖe ŋunye, Eye nède ƒuwo menye hetsɔ lãmeka titriwo lɔ̃m kpe.
12 Èna agbem eye wò lɔlɔ̃ nam nu metsi o; Eye nètsɔ beléle tɔxɛ dzɔ nye gbɔgbɔ ŋu.
13 Evɔ nèɖo nu siawo dzaa be yeawɔ. Menyae nyuie be nu siawo tso gbɔwò.
14 Ne mewɔ nu vɔ̃wo la, wò ŋku anɔ ŋunye, Eye màtsɔ nye vodada akem o.
15 Ne meɖi fɔ nyateƒe la, ekema baba nam! Eye ne tɔnye dzɔ hã la, nyemate ŋu afɔ ta dzi o, Elabena vlododo kple fukpekpe yɔm fũu.
16 Ne mefɔ ta dzi la, àɖem ɖe nu abe dzata ene Eye àgaɖe wò ŋusẽ afia ɖe ŋutinye.
17 Àɖo ɖasefo yeyewo ɖe ŋunye Eye àgado dziku ɖe ŋunye ɖe edzi, Ale be fukpekpe natre ɖe fukpekpe nu nam.
18 Ke nu ka tae nèna medo tso vidzidɔ me ya? Ðe wòle be maku hafi, anye ne ŋku aɖeke mekpɔm o.
19 Anye ne mele abe ame si menɔ agbe kpɔ o ene; Anye ne wotsɔm tso danye ƒe dɔ me yi ɖaɖi.’
20 Ðe nye ŋkekewo mele ʋɛ oa? Neɖe asi le ŋunye; Neɖe ŋku ɖa le dzinye, ne makpɔ gbɔdzɔe vie,
21 Hafi madzo, eye nyemagatrɔ agbɔ o, Hafi mayi anyigba si do viviti tsiɖitsiɖi dzi,
22 Ayi anyigba si dzi viviti do ɖo tsiɖitsiɖi, Afi si blukɔ kple tɔtɔ le, Afi si kekeli gɔ̃ hã nye blukɔ le.” Hiob 11:1-20 11 Naamatɔ Zofar ɖo eŋu be:
Ðe ame aɖeke magbe nya na wò ɖe wò alɔmeɖenyawo ta oa?
4 Èle gbɔgblɔm be, ‘Kpɔtsɔtsɔ mele nye nufiamewo ŋu o, Eye medza le ŋkuwòme.’
5 Ke hã, ne ɖe Mawu ŋutɔ ake nu, Eye wòaƒo nu na wò ɖe!
6 Ekema aɖe nunya ŋuti nya ɣaɣlawo afia wò, Elabena nunya vavãtɔ keke ta ŋutɔ.
7 Ðe nàte ŋu ake ɖe Mawu ƒe nu goglowo ŋu Alo anya nu sia nu tso Ŋusẽkatãtɔ la ŋua?
8 Ekɔ gbɔ dziƒo ŋu sãsãsã. Nu kae nàte ŋu awɔ?
Egoglo kura wu Tsiẽƒe.
14 Ne nu vɔ̃ɖi le asiwò me la, tsɔe ƒu gbe ɖe adzɔge ke, Eye nu madzɔmadzɔ aɖeke meganɔ wò agbadɔ me o.
2 “Nyateƒee, miawo koe nyaa nu, Eye ne mieku ko la, nunya hã nu yi kpli mi!
3 Nye hã mesea nu gɔme. Nyemebɔbɔ ɖe anyi wu mi o, Ame kae menya nu siawo o?
4 Mezu alɔmeɖenu na xɔ̃nyewo, Nye, ame si le Mawu yɔm be wòatɔ nam.
5 Ame si le dziɖeɖi me la doa vlo hiãkame, Esusuna be ame siwo ƒe afɔ meli sesĩe o koe hiã tuna.
6 Adzoblasuwo ƒe agbadɔwo ŋu fa, Eye ame siwo doa dziku na Mawu la le dedie, Ame siwo ƒe mawu le woƒe asiwo me.
7 Taflatsɛ, bia lãwo se, eye woafia nu wò; Kple dziƒoxewo hã, eye woagblɔe na wò.
8 Alo trɔ ɖe anyigba ŋu, ekema afia nu wò; Eye ƒumelãwo atoe na wò.
9 Wo dometɔ kae menya be Yehowa ƒe asie wɔ esia o?
10 Eya si mee nu gbagbewo katã ƒe agbe, Kple amegbetɔwo katã ƒe gbɔgbɔ le.
11 Ðe to medoa nya kpɔna, Abe ale si aɖe ɖɔa nu kpɔna ene oa?
12 Menye ame tsitsiwo gbɔe nunya tso aƒe ɖo oa? Eye menye agbe didie hea gɔmesese vanɛ oa?
13 Eya sie nunya kple alɔkame sesẽ le; Adaŋudede kple gɔmesese bɔ ɖe esi.
14 Ne egbã nane la, womegatea ŋu tunɛ o; Nu si wòtu la, ame aɖeke mete ŋu ʋunɛ o.
15 Ne eɖo asi tsidzadza dzi la, ku ɖina; Eye ne eɖe asi le eŋu la, eɖɔna ɖea anyigba la.
16 Eya sie ŋusẽ kple nunya vavãtɔ le; Eye etɔe ame si tra mɔ kple ame si kplɔ ame trae la siaa nye;
17 Enana adaŋudelawo tsia afɔ ƒuƒlu, Eye wònana ʋɔnudrɔ̃lawo tsia bome.
18 Etua ka si fiawo tsɔ bla amewo la ɖa, Eye wòtsɔa alidziblaka blaa ali dzi na wo.
19 Enana nunɔlawo zɔa afɔ ƒuƒlu, Eye wòɖea zi le ame siwo ƒe ŋusẽ li ke la te;
20 Edea ga nu na aɖaŋuɖola bibiwo, Eye wòɖea nunya le tagbɔ na ame tsitsiwo;
21 Etrɔa vlododo kɔna ɖe bubumewo dzi, Eye wònana ŋusẽtɔwo gbɔdzɔna;
22 Eɖea nu goglo siwo le viviti me la ɖe go, Eye wòhea blukɔ vaa kekeli nu;
13:1-28
13 “Nyateƒee, nye ŋku kpɔ nu siawo katã, Nye towo see eye wose wo gɔme.
2 Nu si mienya la, nye hã menyae; Nyemebɔbɔ ɖe anyi wu mi o.
3 Ke madi be maƒo nu kple Ŋusẽkatãtɔ la ŋutɔ; Madi be maʋli ɖokuinye ta le Mawu gbɔ.
4 Ke miele ŋunye gblẽm kple alakpanyawo; Gbedala dzodzrowo mi katã mienye.
5 Ne ɖe miazi ɖoɖoe kura la, Anye ne woabui nunyae na mi hafi.
6 Meɖe kuku, mise ɖokuinyenuɖenyawo, Eye milé to ɖe nye nuyiwo ƒe kokoƒoƒowo ŋu.
7 Ðe miagblɔ nya madzɔmadzɔ ɖe Mawu nua, Eye ɖe miaƒo nu alakpatɔe ɖe enua?
8 Ðe miebe yewoade edzi, Alo be yewoaxɔ nya ɖe Mawu vavã la nua?
9 Ne edzro mia me kpɔ la, ɖe eme anyo na mia? Alo ɖe miaflui abe ale si woflua amegbetɔ enea?
10 Aka mo na mi godoo, Ne miete kpɔ be yewoade ame dzi le adzame;
11 Ðe eƒe gãnyenye mana miadzo haha Eye eƒe ŋɔdzi nalé mi oa?
12 Miaƒe nya gã nya gãwo nye lodonya gbɔlowo sɔŋ; Miaƒe ametakpɔnuwo nye anyi dzro ko.
13 Mizi ɖoɖoe le ŋkunyeme, ne maƒo nu. Eye nu sia nu si be yeadzɔ ɖe dzinye la, nedzɔ!
14 Nu ka tae metsɔ ɖokuinye de afɔku me, Eye metsɔ nye agbe ɖo nye asiƒome?
15 Togbɔ be awum hã la, makpɔ esinu; Maʋli ɖokuinye ta le eŋkume.
16 Eya koe axɔ nam, Elabena mawumavɔ̃la aɖeke mava eŋkume o.
17 Milé to ɖe nye nyawo ŋu nyuie; Miƒu to anyi miase nye nyagbɔgblɔwo.
18 Kpɔ ɖa! Metsɔ nye nya va tu anyi; Menyae nyuie be tɔnye adzɔ.
19 Ame kae ate ŋu ahe nya kplim? Ðeko maku nenye be mezi kpi!
20 Oo Mawu, nu eve ko biam mele tso asiwò, Ekema nyemaɣla ɖokuinye le ŋkuwòme o:
21 Ðe wò asi si sẽ ɖe dzinye la ɖa, Eye mègana ŋɔdzi si le ŋuwò la natso dzika ƒo nam o.
22 Wò ya yɔm ko, ne matɔ na wò; Alo na nye boŋ maƒo nu, ne wò nàɖo eŋu nam.
23 Agɔ kae medze, eye nu vɔ̃ kae mewɔ? Na manya nye dzidada kple nye nu vɔ̃.
24 Nu ka tae nèɣla wò ŋkume ɖem, Eye nèle buyem wò futɔe?
25 Ðe nèbe yeado voɖi na aŋgba dzro si ʋu ya la Alo anya ahɔ̃liti ƒuƒu dzro ɖe nua?
26 Elabena èle nutsotso sesẽwo ŋlɔm ɖi ɖe ŋunye, Eye nèna mele nye ɖevime vodadawo ŋuti fe xem.
27 Èbɔ pã nye afɔwo, Èléa ŋku ɖe nye mɔwo katã ŋu tsitotsito; Eye nède dzesi nye afɔɖoƒewo katã.
28 Eya ta amegbetɔ nyunyɔ abe nu vóvo ene, Abe avɔ si agbagblaʋui ɖu keŋ ene. Hiob 14:1-22 14 “Amegbetɔ nyɔnu tɔ dzidzia, Eƒe agbe le kpuie eye wòyɔ fũu kple fukpekpe.
4 Ame kae ate ŋu ana ame dzadzɛ nado tso ame si mele dzadzɛ o me? Ame aɖeke mate ŋui o!
7 Elabena mɔkpɔkpɔ li na ati gɔ̃ hã. Ne wolãe la, agadze, Eye eƒe alɔwo magbe toto o.
8 Ne eƒe ke do xoxo le to me, Eye eƒe takpo ku ɖe to me hã la,
9 Ne tsi nya ʋẽ ɖee ko la, agadze; Eye wòagato alɔ abe ati fẽ ene.
10 Ke ne ame ku la, wotsɔnɛ mlɔa anyi wɔnamanɔŋutɔe; Ne amegbetɔ mia nu la, afi kae woagakpɔe le?
Womanyɔ o, va se ɖe esime dziƒo nu yi, Eye womanyɔ wo tso woƒe alɔ̃dɔdɔ me o.
14 Ne ame ku la, ɖe wòagagbɔ agbea? Le nye dziziziŋkekewo katã me la, manɔ lalam Va se ɖe esime gbɔdzɔe nava nam.
15 Àyɔm, eye matɔ na wò.
16 Ke fifia la, èle nye afɔɖeɖewo xexlẽ dzi; Nye nu vɔ̃ ko ŋue nèléa ŋku ɖo.
2 “Ðe nunyala atsɔ nya gbɔlowo sɔŋ aɖo nya ŋua, Alo ɖe wòatsɔ ɣedzeƒeya ayɔ eƒe dɔ mea?
3 Mokanamenyawo ɖeɖe maɖe vi aɖeke o, Eye tsɔɖui aɖeke mele nuƒoƒo gbɔlo me o.
4 Èna mawuvɔvɔ̃ me gbɔdzɔ, Eye nèna ŋugbledede le Mawu ŋu yi to.
5 Elabena wò vodada ye fiaa mɔ nya si nègblɔna, Eye nètia nuƒoƒo ayetɔe.
6 Wò ŋutɔ wò nue le fɔ bum wò, menye nyee o; Wò ŋutɔ wò nuyiwoe nye ɖasefo ɖe ŋuwò.
7 Wòe nye ame gbãtɔ wodzi loo, Alo ɖe nètre dzɔdzɔ na togbɛwoa?
8 Ðe nèsea Mawu ƒe nya ɣaɣlawoa, Alo wò ɖeka gbɔ koe nunya tso aƒe ɖoa?
9 Nu ka koŋ nènya, si míawo ya míenya o? Nu ka gɔmee nèse, si gɔme míawo ya míese o?
10 Ta ƒowɔ kple amegãɖeɖiwo le mía dome, Ame siwo tsi wu fofowò gɔ̃ hã.
11 Ðe Mawu ƒe akɔfanyawo, Alo eƒe nya siwo wògblɔ tufafatɔe la, mesɔ gbɔ na wò oa?
12 Nu ka tae nèna wò dzi le blewòm, Eye nu ka tae wò ŋku biã hɛ̃ le dziku me?
13 Elabena ètrɔ wò dziku ɖe Mawu ŋu, Eye nèna nya siawo tɔgbi le dodom le nuwò.
14 Nu kae amegbetɔ nye, be wòanɔ dzadzɛ, Alo be nyɔnu tɔ dzidzia nanye ame dzɔdzɔe?
15 Kpɔ ɖa! Mexɔ eƒe kɔkɔetɔwo ke hã dzi se o, Eye dziƒowo ŋutɔ hã medza le eŋkume o.
16 Ʋuu keke wòahayi ame nyɔŋu, ame vlo, Ame si le nu madzɔmadzɔ nom abe tsi ene la nye gea?
17 Magblɔe na wò sea; ɖo tom! Na magblɔ nu si teƒe mekpɔ la na wò,
18 Nu si nunyalawo se tso wo fofowo gbɔ, Eye womeɣla eƒe ɖeke o.
19 Woawo koe wotsɔ anyigba la na, Eye ame tutɔ aɖeke meto wo dome o.
20 Ame vɔ̃ɖi kpea fuwo ƒe fu le eƒe ŋkekewo katã me, Le ƒe siwo katã wodzra ɖo ɖi na ŋutasẽla la me.
21 Esea gbeɖiɖi dziŋɔwo le eƒe to me; Adzoblasuwo va dzea edzi le ŋutifafaɣi.
22 Mexɔe se be yeasi le viviti la nu o; Elabe yi koe le elalam. 23 Ele tsatsam le nuɖuɖu dim​ afi kae ɖe le?
16:1-22
16 Hiob ɖo eŋu be:
2 “Mese nya siawo tɔgbi geɖe. Akɔfala siwo doa nuxaxa na ame koe mi katã mienye!
3 Ðe nya gbɔlo siawo nu ava tsoa?
Nu kae ve wò be nèle nya ŋu ɖom alea? 4 Nye hã mate ŋu aƒo nu abe miawo ke ene.
5 Gake ɖe matsɔ nye numenyawo ado ŋusẽ mi, Eye nye akɔfanyawo afa dzi na mi boŋ.
6 Ne meƒo nu la, nye vevesesea dzi maɖe akpɔtɔ o, Eye ne mezi ɖoɖoe hã, ɖe wòafa nama?
7 Ke azɔ ena wɔna vɔ le ŋunye; Eye wòtsrɔ̃ nye aƒekɔ la katã.
8 Wò asi su dzinye hã, eye wòzu ɖaseɖiɖi, Ale be meɖi ku eye nye kuɖiɖi sia tso hele ɖase ɖim ɖe mo nam kã.
9 Eƒe dɔmedzoe vuvum ʋayaʋaya, eye wòlém ɖe dɔme. Eɖua aɖukli ɖe ŋunye.
10 Woke woƒe nu baa ɖe ŋunye, Eye woƒo tome nam vlodoametɔe; Wolɔ hoo ɖe ŋunye.
11 Mawu gblẽm ɖe ŋutsuviwo si me, Eye wòtsɔm de asi na ame vɔ̃ɖiwo.
12 Meli bɔkɔɔ, gake egbãm nyanyanya; Elé ʋume nam, eye wòtsɔm xlã ɖi megbã ʋayaʋaya; Etsɔm ɖo nudzidzea na eɖokui.
13 Eƒe aŋutrɔdalawo ƒo xlãm; Eŋɔ nye ayikuwo nublanuimakpɔmakpɔe; Egbã nye vevegoe kɔ ɖe anyi.
14 Eŋɔm flofloflo; Elũ ɖe dzinye abe aʋawɔla ene.
15 Metɔ akpanya do, Eye meɖi nye bubu ɖe ke me.
16 Mefa avi ʋuu nye mo do ʋusrã, Eye blukɔ tsyɔ nye aɖabawo dzi,
17:1-16
18:1-21 18 Suatɔ Bildad ɖo eŋu be:
2 “Ɣekaɣi gɔ̃ miadzudzɔ nya siawo gbɔgblɔ?
Mise nu gɔme, ekema míate ŋu aƒo nu.
3 Nu ka ŋuti woabu mí lãwoe, Eye míezu bometsilawo le mia ŋkume?
4 Ne èvuvu ɖokuiwò ʋayɛʋayɛ le wò dɔmedzoe me hã, Ðe woagblẽ anyigba la ɖi le tawò, Alo ɖe agakpe aho le eteƒea?
5 Ɛ̃, ame vɔ̃ɖi ƒe akaɖi atsi, Eye eƒe dzo mabi o.
6 Kekeli si le eƒe agbadɔ me ado viviti, Eye akaɖi si le etame hã atsi.
7 Eƒe azɔlizɔzɔ kãkãkã la me agbɔdzɔ, Eye eya ŋutɔ ƒe adaŋudede aƒui anyi.
8 Elabena eƒe afɔ akplɔe ade ɖɔ me, Eye wòazɔ ade afɔ ɖɔkawo me.
9 Mɔ̃ alé afɔkpodzi nɛ; Mɔ̃ka alée sesĩe.
10 Woɣla adoboli ɖe anyigba nɛ, Eye wotre mɔ̃ ɖe etoƒe.
11 Ŋɔdzinuwo doa voɖi nɛ le goawo katã me Eye woyɔnɛ ɖe nu kplikplikpli.
12 Ŋusẽ vɔ le eŋu kura, Afɔku ana wòanɔ ya mum sagasaga.
13 Eƒe lãyi vɔ le eŋu; Dɔléle vɔ̃ɖitɔ kekeake ɖu eƒe abɔwo kple afɔwo.
14 Wohee do goe le eƒe agbadɔ si me wòle dedie le la me, Eye wokplɔe yi na ŋɔdziwo ƒe fia.
15 Ame tutɔwoe anɔ eƒe agbadɔ me; Woakaka dzokpe ɖe eƒe aƒe dzi.
16 Eƒe kewo aƒu le to me, Eye eƒe alɔwo ayrɔ le dzi.
17 Womagaɖo ŋku edzi le anyigba dzi o, Eye woaŋlɔ eƒe ŋkɔ be le ablɔwo me.
18 Woatu asii tso kekeli me aɖo ɖe viviti me Eye woanyae ɖa le anyigba wɔnu la dzi.
19 Vi alo dzidzime aɖeke manɔ esi le eƒe dukɔ la dome o, Eye ame aɖeke makpɔtɔ nɛ ɖe enɔƒe o.
20 Ne eƒe ŋkeke de la, Ɣetoɖoƒetɔwo ƒe nu aku Eye dzidzi aƒo Ɣedzeƒetɔwo.
21 Esiae dzɔna ɖe nu gbegblẽ wɔla ƒe agbadɔ dzi Eye aleae ame si menya Mawu o la ƒe nɔƒe zunae.”
19:1-29
19 Eye Hiob ɖo eŋu bena:
2 “Va se ɖe ɣekaɣie mianɔ nuxaxa dom na nye luʋɔ, Eye miatsɔ nyawo anɔ dzi gbãm nam?
3 Zi ewo sɔŋ ye nye esia mieka mo nam; Ŋu mele mia kpem be miele nu tum kplim alea o.
4 Eye ne nyateƒee wònye be meda vo hã la, Dzinyee vodada la anɔ.
5 Ne vavãe miebe yewoakɔ mia ɖokui ɖe dzi agbɔ tanye, Eye miebe medze na vlododo sia la,
6 Ekema minyae be, Mawue kplɔm trae, Eye wòtsɔ eƒe ɖɔ ɖem.
7 Kpɔ ɖa! Mele ɣli dom be, ‘Ŋutasesẽe!’ ke wometɔ nam o; Mele ɣli dom be woaxɔ nam, ke wometso afia dzɔdzɔe nam o.
8 Eɖo gli xe mɔ nam, nyemate ŋu aflɔe o; Ena viviti do ɖe nye toƒewo keŋ.
9 Eklo bubu le ŋunye Eye wòɖe fiakuku le ta nam.
10 Egbãm kɔ ɖi, eye nunye yi kura; Eye wòho nye mɔkpɔkpɔ abe ati ene.
11 Eƒe dziku fla ɖe ŋunye, Eye wòle buyem eƒe ketɔe.
12 Eƒe aʋakɔwo ƒo ƒu va ɖe to ɖem, Eye woƒu asaɖa anyi ɖe nye agbadɔ ŋu godoo.
13 Eɖe nye ŋutɔ nɔvinyewo ɖa le ŋunye, Eye nye ame nyanyɛwo trɔ ɖa le ŋunye.
14 Xɔ̃nye veviwo gɔ̃ hã megali o, Eye ame nyanyɛ kekeake hã ŋlɔm be.
15 Amedzro siwo va dze aƒenye me kple nye kosiwo ke hã le buyem ame tutɔe; Mezu amedzro le wo ŋkume.
16 Meyɔ nye dɔla, gake metɔ o; Metsɔ nye nu ɖe kuku nɛ be eƒe dɔme natrɔ ɖe ŋunye.
17 Nye nu me le ya ɖem ɖe srɔ̃nye, Eye mele ʋeʋẽm ɖe nɔvinyewo.
18 Ðeviwo ke hã le vlo domem; Ne menya tso ko la, wotea fewuɖuɖu le ŋunye.
19 Xɔ̃nye veviwo katã tsrim vevie, Eye ame siwo melɔ̃na la tso ɖe ŋunye.
20 Nye ŋutigbalẽ kple lãkusi lé ɖe nye ƒuwo ŋu, Eye meku kloe.
21 Oo, mi xɔ̃nyewo, mikpɔ nye nublanui, mikpɔ nublanui nam dzro, Elabena Mawue do asi ɖe gbɔnye.
22 Nu ka ŋutie miele yonyeme tim abe Mawu ke ene, Hele nu tum kplim madzudzɔmadzudzɔe?
23 Oo, ne ɖe woahaŋlɔ nye nyawo ɖi, Oo, ne ɖe woahade wo agbalẽ me ɖe!
24 Ne ɖe woatsɔ ganuŋlɔti kple tsumi, Aɖe wo ɖe agakpe dzi tegbee la, ne anyo ŋutɔ!
25 Elabena menyae nyuie be nye xɔnametɔ le agbe; Ava mlɔeba, eye wòatɔ ɖe anyigba dzi.
26 Togbɔ be nye ŋutigbalẽ gblẽ keŋkeŋ, Evɔ mekpɔtɔ nye ŋutilã hã la, makpɔ Mawu,
27 Nye ŋutɔ makpɔe, Nye ŋutɔ nye ŋkuwo akpɔe, menye ame bubu o. Gake le ememe la eglom!
28 Elabena miele gbɔgblɔm be, ‘Mɔ ka nue míele eyome tim le?’ Esi miebe nya la ƒe kè le gbɔnye.
29 Yi nedo dzikatsoƒoe na miawo ŋutɔwo, Elabena yi wotsɔna hea toe na vodalawo; Ne mianyae be ʋɔnudrɔ̃la aɖe li.”
20:1-29
20 Eye Naamatɔ Zofar ɖo eŋu be:
2 “Nu siwo le fu ɖem na nye susue ƒoe ɖe nunye be maɖo nya ŋu Elabena metsi dzodzodzoe le ɖokuinye me.
3 Mese mokaname aɖe si nye dzu nam; Eye nye nugɔmesese ƒoe ɖe nunye be maɖo eŋu.
4 Ðe wòle be nànya esia xoxoxo, Elabena aleae wòle tso esime wowɔ amegbetɔ ɖe anyigba dzi,
5 Be ame vɔ̃ɖiwo ƒe aseyetsotso nu mesena yina o, Eye be ɣeyiɣi kpui aɖe koe mawumavɔ̃la ƒe dzidzɔ nɔa anyi.
6 Ne eƒe gãnyenye kɔ yi ɖatɔ dziƒo ke, Eye eƒe ta yi ɖatɔ alilikpowo hã la,
7 Aɖo agu ɖikaa abe eya ŋutɔ ƒe afɔdzi ene; Ame siwo kpɔnɛ tsã la agblɔ be, ‘Afi kae wòle?’
8 Enu ayi abe drɔ̃e ene, eye womagakpɔe o; Abú kura abe zãmeŋutega ene.
9 Ŋku si kpɔe la magakpɔe akpɔ o, Eye eƒe nɔƒe hã magakpɔe azɔ o.
10 Viawo adi be ame dahewo nave yewo nu, Eye eya ŋutɔ ƒe asi atrɔ kesinɔnuwo ana amewo.
11 Ðekakpuimeŋusẽ kpɔtɔ le eƒe ƒuwo ŋu, Ke atsɔe ayi ketu me.
12 Ne nu vɔ̃ɖi vivina le nu me nɛ, Eye wòɣlae ɖe eƒe aɖe te,
13 Ne ele enu vivim eye wògbe asiɖeɖe le eŋu Eye wòkpɔtɔ le nu me nɛ hã la,
14 Eƒe nuɖuɖu atrɔ azu veve le dɔ me nɛ; Eye wòatrɔ azu ƒli ƒe aɖi le lãme nɛ.
15 Emi kesinɔnu, ke adzɔe; Mawu aɖee tso eƒe dɔ me ke.
16 Ano ƒli ƒe aɖi; Eye dzakpata ƒe tsó awui.
17 Magakpɔ tɔʋuwo akpɔ o, Magakpɔ tɔʋu siwo me anyitsi kple notsi kpekẽ le sisim le la o.
18 Agbugbɔ nu siwo su esi la ana, eye maɖu wo o; Maɖu viɖe si wòkpɔ tso eƒe asitsatsa me o.
19 Elabena egbã ame dahewo gudugudu hegblẽ wo ɖi; Exɔ aƒe si metso o la sesẽe.
20 Gake makpɔ gbɔdzɔe aɖeke le eɖokui me o; Eye eƒe kesinɔnuwo maxɔ nɛ o.
21 Naneke masusɔ nɛ wòaɖu hamham o; Esia tae nu madze edzi nɛ eteƒe nadidi o.
22 Ne nu bɔ ɖe esi kpaŋkpaŋ la, hiã atui; Eye vɔ̃ aƒo ɖe edzi bibibi.
23 Ne eɖu nu ɖi ƒo la, Ekema Mawu atrɔ eƒe dziku helĩhelĩ akɔ ɖe edzi, Eye wòadudui akɔ ɖe edzi wòaɖo keke eƒe dɔkawo me ke.
24 Ne esi le gayibɔlãnuwo nu la, Akɔbliŋutrɔwo aƒo ɖee.
25 Eho aŋutrɔ si ƒo ɖe dzime nɛ, Ehe lãnu dadzo la doe tso eƒe vevegoe me, Eye ŋɔdzi lée.
26 Viviti tsiɖitsiɖi le eƒe kesinɔnuwo lalam; Dzo si ame aɖeke meƒlɔ ɖo o la afiãe keŋkeŋ; Eye afɔku dziŋɔ le ame si kpɔtɔ ɖe eƒe agbadɔ me la lalam.
27 Dziƒo aklo nu le eƒe vodada dzi; Eye anyigba atso ɖe eŋu.
28 Tsiɖɔɖɔ akplɔ eƒe aƒe adzoe; Tsidzadza gãe wòanye le Mawu ƒe dzikudogbe la.
29 Esiae nye ame vɔ̃ɖi ƒe gome tso Mawu gbɔ, Eƒe domenyinu si Mawu dzra ɖo ɖi nɛ.”
21:1-34
21 Hiob ɖo eŋu be:
2 “Milé to ɖe nye nyawo ŋu nyuie; Eye mina esia boŋ nanye akɔfafa tso mia gbɔ nam.
3 Migbɔ dzi ɖi nam maƒo nu; Eye ne meƒo nu vɔ la, ekema miate ŋu aɖe alɔme le ŋunye faa.
4 Amegbetɔe mele konyi fam naa? Ne amegbetɔe la, magate ŋu agbɔ dzi ɖia?
5 Mitrɔ mo ɖe gbɔnye, miaƒe nu neku; Eye mitsɔ asi ɖo nu.
6 Ne mebu nu sia ŋu la, eɖea fu nam vevie, Eye medzona nyanyanya.
7 Nu ka tae ame vɔ̃ɖiwo yia edzi nɔa agbe, Wotsina kua amegã, eye woƒe kesinɔnu dzina ɖe edzi?
8 Wo viwo nɔa wo ŋu ɣesiaɣi, Eye wokpɔa woƒe dzidzimeviwo.
9 Woƒe aƒewo le dedie, ŋɔ medzia wo o, Eye Mawu mehea to na wo kple eƒe ameƒoti o.
10 Woƒe nyitsuwo meyɔa asi dzodzro o; Woƒe nyinɔwo dzina, eye fu megena le wo ƒo o.
11 Wo viŋutsuwo doa go abe lãha ene, Eye wo vi suewo nɔa kpo tim nɔa yiyim.
12 Wodzia ha ɖe axatsɛ kple saŋku ŋu Eye wonɔa dzidzɔ kpɔm ɖe dze ƒe ɖiɖi ŋu.
13 Woɖua agbe le woƒe agbemeŋkekewo me Eye woyia Tsiẽƒe le ŋutifafa me.
14 Ke wogblɔna na Mawu vavã la be, ‘Ðe asi le mía ŋu!
Míedi kura be míanya wò mɔwo o. 15 Ame kae Ŋusẽkatãtɔ la nye, be míasubɔe?
Viɖe kae wòanye na mí be míadze sii?’ 16 Menyae be woƒe dzidzedzekpɔkpɔ mele woawo ŋutɔwo si me o.
Ame vɔ̃ɖiwo ƒe adaŋudede metsɔ gbɔnye o. 17 Zi nenie ame vɔ̃ɖiwo ƒe akaɖi tsina? Zi nenie afɔku dzɔna ɖe wo dzi?
18 Ðe wova le abe gbe ƒuƒu si ya lɔ ɖe nu ene kpɔa, Alo abe tsro si ahom kplɔ dzoe ene kpɔa?
19 Mawu ana vɔ̃wɔla ƒe tohehe natu viawo; Gake Mawu neɖo eteƒe nɛ, ne wòanya ale si wòle.
20 Eya ŋutɔ ƒe ŋkuwo nekpɔ eƒe gbegblẽ teƒe, Eya ŋutɔ neno Ŋusẽkatãtɔ la ƒe dɔmedzoe helĩhelĩ la.
21 Elabena ɖe wòagatsɔ ɖe le eƒe aƒemetɔ siwo wògblẽ ɖe megbe la ƒe nya me Nenye be woɖe eƒe dzinuwo ƒe xexlẽme dzi kpɔtɔa?
22 Ðe ame aɖe ate ŋu afia nunya Mawu, Esi wònye eyae drɔ̃a ʋɔnu ame siwo le ɖoƒe kɔkɔwoa?
23 Ame aɖe ya aku esi wòkpɔtɔ le ŋusẽ blibo me, Esime eƒe tome fa, eye wòɖe dzi ɖi bɔkɔɔ,
24 Esime eƒe atawo da ami nyuie, Eye ŋusẽ le eƒe ƒuwo ŋu.
25 Gake ame bubu ya anɔ nu xam ʋuu atsɔ akui, Esime eya mese nu nyui aɖeke ƒe vivi kpɔ o.
26 Wo kple evea siaa woayi ketu me, Eye nyéviwo anyè atsyɔ wo kple evea dzi.
27 Kpɔ ɖa! Menya nu siwo tututu susum miele Kple tame vɔ̃ siwo ɖom miele be miatsɔ adze agɔ le dzinye.
28 Elabena miebe, ‘Afi kae ame ŋkuta la ƒe aƒe le, Eye afi kae agbadɔ si me ame vɔ̃ɖiwo nɔ la hã le?’
29 Ðe miebia nya mɔzɔlawo se kpɔ oa? Eye ɖe miedzro woƒe nuteƒekpɔkpɔwo me nyuie,
30 Be wokpɔa ame vɔ̃ɖi ta le vɔ̃dzɔgbe Eye woxɔna nɛ le dɔmedzoedogbe oa?
31 Ame kae aɖe eƒe zɔzɔme agblɔ ɖe mo nɛ kã, Eye ame kae aɖo nu si wòwɔ la teƒe nɛ?
32 Ne wokɔe yi ameɖibɔ me la, Woanɔ eƒe yɔdo ŋu dzɔm.
33 Bali me anyikɔwo avivi enu, Eye ameƒomea katã dze eyome, Abe ame siwo do ŋgɔ nɛ, siwo mele xexlẽ me o la ene.
34 Nu ka tae miatsɔ nya gbɔlowo anɔ akɔ fam nam? Miaƒe ŋuɖoɖowo nye beble sɔŋ ko!”
22 Temantɔ Elifaz ɖo eŋu be:
2 “Ðe ame ate ŋu anye viɖenu na Mawua? Ðe viɖe le ame si si gɔmesese deto le la ŋu nɛa?
3 Ðe Ŋusẽkatãtɔ la tsɔa ɖe le wò dzɔdzɔenyenye mea? Alo ne fɔɖiɖi mele wò zɔzɔme ŋu o la ɖe wòɖea vi nɛa?
4 Ðe wòahe to na wò, Eye wòakplɔ wò ayi ʋɔnui le wò mawuvɔvɔ̃ ta?
5 Ðe menye esi wò nu vɔ̃ɖi wɔwɔwo sɔ gbɔ Eye seƒe meli na wò vodadawo o tae oa?
6 Elabena èxɔ awɔbanu le nɔviwòwo si yakatsyɔ, Eye nèɖe avɔ le amewo ŋu wotsi ama.
7 Mènaa tsi ame siwo ŋu ɖeɖi te la wonona o, Eye nètea abolo dɔwuitɔwo.
8 Anyigba la zu ame si si alɔkpa sesẽ le la tɔ, Eye ame ŋkutae nɔa edzi.
9 Ke èɖo ahosiwo ɖa asi gbɔlo, Eye nèna tsyɔ̃eviwo ƒe alɔ me tu.
10 Esia tae woɖo mɔ̃ ƒo xlã wò, Eye ŋɔdzi léa wò le vo me;
11 Esia tae viviti do ɖe wò ale gbegbe be mègate ŋu le nu kpɔm o, Eye tɔɖɔɖɔ va tsyɔ dziwò ɖo.
12 Ðe Mawu mele dziƒo ʋĩi oa? Eye kpɔ afi si ɣletiviwo katã le ɖa, be wo gbɔ metsɔ o.
13 Ke wòa nègblɔ be: ‘Nu ka gɔ̃e Mawu nya? Ðe wòate ŋu akpɔ nu to blukɔ me adrɔ̃ ʋɔnua?
14 Alilikpowo xe eŋkume, ale be mele nu kpɔm o, Ðeko wòɖia tsa le dziƒo gobaa la.’
15 Ðe nèbe yealé mɔ xoxo, Si dzi ame vɔ̃ɖiwo to la me ɖe asia?
16 Wo, ame siwo wotsrɔ̃ ɖa hafi woƒe ɣeyiɣi de, Ame siwo ƒe gɔmeɖoanyi tsiɖɔɖɔ kplɔ dzoe?
17 Ame siwo gblɔna na Mawu vavã la be: ‘Ðe asi le mía ŋu!
Nu kae Ŋusẽkatãtɔ la ate ŋu awɔ mí?’ 18 Evɔ wònye eyae tsɔ nu nyuiwo yɔ woƒe xɔwo me taŋ hafi.
19 Ame dzɔdzɔewo akpɔe, eye dzi adzɔ wo, Ame maɖifɔwo aɖe alɔme le wo ŋu be:
20 ‘Wotsrɔ̃ míaƒe ketɔwo ɖa keŋ, Eye dzo afiã woƒe nu susɔewo keŋkeŋ.’
21 Dze xɔlɔ̃e, ne nànɔ ŋutifafa me; Ekema nu nyuiwo asu asiwò.
22 Xɔ se si do tso eƒe nu me, Eye nàdzra eƒe nyawo ɖo ɖe wò dzi me.
23 Ne ètrɔ va Ŋusẽkatãtɔ la gbɔ la, ekema agaɖo wò te; Ne ète nu madzɔmadzɔ wɔwɔ ɖa xaa tso wò agbadɔ gbɔ,
24 Ne ètsɔ wò sika kɔ ɖe ke me, Eye nèkɔ Ofir sika ɖe kpewo me le tɔʋe me la,
25 Ekema Ŋusẽkatãtɔ la azu sika na wò, Kple klosalo nyuitɔ na wò.
26 Ekema Ŋusẽkatãtɔ la ƒe nu anyo ŋuwò vevie, Eye àwu wò mo dzi na Mawu.
27 Àƒo koko nɛ, eye wòaɖo to wò; Eye àwɔ wò adzɔgbeɖeɖewo dzi.
28 Nu sia nu si nèɖo be yeawɔ la adze edzi na wò, Eye kekeli aklẽ ɖe wò mɔwo dzi.
29 Elabena ne èƒo nu dadatɔe la, abɔbɔ wò ɖe anyi, Ke axɔ na ame si bɔbɔ eɖokui ɖe anyi.
30 Axɔ na ame maɖifɔ la; Eya ta ne wò asi me dza la, ekema axɔ na wò godoo.”
23:1-17
23 Hiob ɖo eŋu be:
2 “Egbe hã mato nyatoƒoe; Ŋusẽ vɔ le ŋunye le nye hũɖeɖe ta.
3 Oo, ne ɖe menya afi si makpɔ Mawu le ɖe!
4 Matsɔ nye nya aɖo eŋkume Eye mana nye nu me nayɔ fũu kple ɖokuitaʋlinyawo;
5 Makpɔ ale si wòaɖo eŋu nam Ne mase nya si wòagblɔ nam.
6 Ðe wòatsɔ eƒe ŋusẽ triakɔ la awɔ avu kplima? Ao ɖe! Aɖo tom godoo.
7 Ekema ame dzɔdzɔe aɖɔ wo kplii dome ɖo, Eye nye Ʋɔnudrɔ̃la agblɔ be tɔnye dzɔ, ne nyaa natɔ ɖe afi ma.
8 Gake ne meyi ɣedzeƒe la, mele afi ma o; Ne megatrɔ gbɔ hã, nyemele ekpɔm o.
9 Ne ele dɔ wɔm le miame la, nyemate ŋu akpɔe o; Ne edze ɖe ɖusime hã, nyemakpɔe o.
10 Ke hã enya nye mɔwo nyuie. Ne edom kpɔ vɔ la, ŋunye adza abe sika nyuitɔ ene.
11 Nye afɔ to eƒe toƒewo tututu; Melé ɖe eƒe mɔwo ŋu, eye nyemedze ɖe aga o.
12 Nyemetrɔ ɖa le se siwo do tso enu la gbɔ o. Medzra eƒe numenyawo ɖo nyuie wu ale si wodi tso asinye.
13 Ne eɖo nane be yeawɔ la, ame kae ate ŋu axe mɔ nɛ? Nu si dzroe wòbe yeawɔ la, ewɔnɛ.
14 Elabena awɔ nu siwo katã wòɖo ɖe ŋunye la ade goe, Eye nu siawo tɔgbi bɔ ɖe esi.
15 Esia tae metɔtɔ le eya amea ta; Ne mebu eya amea ŋu la, megavɔ̃nɛ ɖe edzi.
16 Mawu na dzi ɖe le ƒonye, Eye Ŋusẽkatãtɔ la na vɔvɔ̃ ɖom.
17 Gake viviti la mena ɖoɖoe zi le nunye haɖe o, Nenema kee nye blukɔ si tsyɔ mo nam la hã.
24 “Nu ka tae Ŋusẽkatãtɔ la meɖo ɣeyiɣi ɖi o? Nu ka tae ame siwo dze sii la menya eƒe ŋkeke o?
2 Ame aɖewo ŋea liƒo ɖe eme; Wodaa adzo lãhawo hekplɔa wo yia woƒe gbeɖuƒee.
3 Wokplɔa tsyɔ̃eviwo gɔ̃ hã ƒe tedzi dzonɛ Eye woxɔa ahosi ƒe nyi sesẽe wɔa awɔbanui.
4 Wotua asi ame dahewo ɖa le mɔ dzi; Eye wɔnamanɔŋutɔ siwo le anyigbaa dzi la sina bena na wo.
5 Ame dahewo ɖoa gbe nɔa nuɖuɖu dim abe gbetedzi le gbedzi ene; Wotsana le gbegbe nɔa nuɖuɖu dim na wo viwo.
6 Ame bubu ƒe agble mee woxaa nu le, Eye wofɔa nuku dzɔdzɔ le ame vɔ̃ɖi ƒe waingble me.
7 Womlɔa anyi amama le zã me avɔ makpɔe; Eye naneke mele wo si woatsyɔ le vuvɔ me o.
8 Tsi ƒoa wo le towo dzi belee; Esi bebeƒe aɖeke meli o ta la, wokuna ɖe agakpewo ŋu.
9 Woɖea tsyɔ̃evi gɔ̃ hã ɖa le no nu sesẽe; Eye woɖea avɔ si le ame dahe ŋu gɔ̃ hã wɔa awɔbanui.
10 Ale wotsi ama le yiyim le esi avɔ mele wo si o ta, Eye wole dɔmeɣi hegatsɔ nuku bablawo ɖe ta.
11 Wodagbana le ŋdɔgbe le gliwo domee; Wofiãa wain le wainfiãƒewo gake tsikɔ ganɔa wo wum.
12 Kudɔƒolawo le ŋeŋem le dua me; Eye ame siwo ŋu wode kubii la ƒe ɣli le ɖiɖim, Gake Mawu mebui be nane gblẽ le eŋu o.
13 Ame aɖewo li siwo tsia tsitre ɖe kekeli ŋu; Womedzea si eƒe mɔwo o, Eye womezɔa eƒe toƒewo o.
14 Ne ŋu ke la, amewula tsona; Eye wòwua wɔnamanɔŋutɔ kple ame dahe, Ke le zã me la, efia fi.
15 Ŋutsu ahasitɔ ya ƒe ŋku le anyinutsyɔɣi ŋu, Egblɔna be, ‘Ame aɖeke makpɔm o!’ Eye wòtsyɔa nu mo.
16 Adzogliwo dzea zã ɖe aƒewo ŋu; Wodoa ʋɔ ɖe wo ɖokuiwo nu le ŋkeke me.
Womelɔ̃a kekeli ƒe nya o.
17 Elabena agudzedze le na wo abe viviti tsiɖitsiɖi ene; Elabena wonya ale si blukɔ ƒe ŋɔdzi léa amee la nyuie.
18 Gake wo nu yina kaba abe tɔsisie kplɔ wo dzoe ene. Woaƒo fi ade anyigba ƒe akpa si nye woƒe gome. Womagatrɔ ayi woƒe waingblewo me o.
19 Ale si kuɖiɖi kple dzoxɔxɔ kplɔa sno si lólo dzonae la, Nenemae Tsiẽƒe hã kplɔa nu vɔ̃ wɔlawo dzonae!
20 Dadaa aŋlɔe be, nyéviwo aɖui; Womagaɖo ŋku edzi azɔ o.
Eye woaŋe ame madzɔmadzɔ abe ati ene. 21 Etafaa konɔ, Eye wòwɔa fu ahosi.
22 Mawu atsɔ eƒe ŋusẽ aɖe ŋusẽtɔwo ɖa; Togbɔ be wole tsitrenu hã, kakaɖedzi meli be woanɔ agbe o.
23 Mawu ɖea asi le wo ŋu wokana ɖe wo ɖokuiwo dzi hebuna be yewole dedie, Gake eƒe ŋkuwo le nu sia nu si wowɔna ŋu.
24 Woado wo ɖe dzi ɣeyiɣi kpui aɖe, kasia wo nu ayi. Wobɔbɔa wo ɖe anyi eye woɖea wo ɖa abe ame bubu ɖe sia ɖe ko ene; Eye woŋea wo abe ale si woŋea nuku le nuŋeɣi ene.
25 Azɔ ame kae ate ŋu aɖe aʋatso nam, Alo agblɔ be nye nyawo mele eme o?”
25:1-6
25 Suatɔ Bildad ɖo eŋu be:
2 “Dziɖuɖu le esi, eye ŋusẽ triakɔ le esi; Eɖo ŋutifafa anyi ɖe dziƒo.
3 Ðe xexlẽme li na eƒe aʋakɔwoa? Eye ame ka dzie eƒe kekeli meklẽna ɖo o?
4 Ekema aleke amegbetɔ anye dzɔdzɔetɔ le Mawu ŋkume, Alo nyɔnu tɔ dzidzia ŋu nadza le eŋkume?
5 Ne dzinu ke hã mekɔ le eŋkume o, Eye ɣletiviwo gɔ̃ hã medza le eŋkume o ɖe,
6 Ke amegbetɔ si kuna, si nye nyévi, Kple amegbetɔvi si nye ŋɔvi ko ya ɖe?”
26:1-14
26 Hiob ɖo eŋu be:
2 “Oo, aleke nèhekpe ɖe ŋusẽmanɔsitɔ ŋue nye esi!
Aleke nèhexɔ na alɔ beli lae nye esi! 3 Aleke nèheɖo aɖaŋu deŋgɔ na ame manyanui ale!
4 Ame kae nèle nu ƒom na, Eye ame kae dɔ wò be nàgblɔ nya siawo?
5 Ame siwo ku, eye ŋusẽ aɖeke megale wo ŋu o gɔ̃ hã dzona nyanyanya; Woɖiɖi ɖe anyi wu tsiwo kple wo me nuwo gɔ̃ hã.
6 Tsiẽƒe le ƒeƒle le Mawu ŋkume, Eye tsɔtsrɔ̃ƒe le nuvo.
7 Ekeke dziehedziŋgɔli me ɖe yame, Eye meku anyigba la ɖe naneke ŋu o;
8 Eblaa tsiwo ɖe eƒe alilikpowo me, Ale be alilikpoawo megbãna le woƒe kpekpeme ta o;
9 Exea eƒe fiazikpui la ŋkume, Ekekea eƒe alilikpo ɖe edzi.
10 Eɖe liƒo godoo ɖe tsiawo dzi; Eɖo seƒe ɖi na kekeli kple viviti.
11 Dziƒosɔtiwo ke hã ʋuʋu; Eye ne eblu la, wodzona kpekpekpe.
12 Eƒe ŋusẽ nana atsiaƒu dzea agbo, Eye wòtsɔ eƒe nunya gbã ƒumelã klitsu la gudugudu.
13 Etsɔ eƒe yagbɔgbɔ na dziŋgɔli me kɔ; Eƒe asi ŋɔ da si dzi asi mesuna bɔbɔe o la.
14 Kpɔ ɖa!
Esiawoe nye eƒe mɔwo ƒe nugbɔ ko; Eye nya si míese le eŋu la nye dalĩdodo ko! Ke ame kae ate ŋu ase eƒe gbeɖeɖe sesẽ la gɔme?”
27:1-23
27 Hiob gayi eƒe nyawo dzi be:
2 “Zi ale si Mawu, ame si gbe afiatsotso nam la le agbe, Eye Ŋusẽkatãtɔ, ame si do vevesese nam la le agbe,
3 Zi ale si gbɔgbɔ kpɔtɔ le menye Eye Mawu ƒe gbɔgbɔ le ŋɔti me nam la,
4 Nye nuyiwo magblɔ nya vlo aɖeke o; Eye nye aɖe magblɔ alakpanya aɖeke o!
5 Nyemabu mi ame dzɔdzɔewoe gbeɖe o! Nyemaɖe asi le nye fɔmaɖimaɖi ŋu va se ɖe esime maku o!
6 Malé nye dzɔdzɔenyenye me ɖe asi, eye nyemaɖe asi le eŋu akpɔ o; Zi ale si mele agbe la, nye dzi mabu fɔm o.
7 Nye futɔwo nenɔ abe ame vɔ̃ɖiwo ene, Ame siwo tso ɖe ŋunye la nenɔ abe nu gbegblẽ wɔlawo ene.
8 Elabena mɔkpɔkpɔ kae li na mawumavɔ̃la ne wohoe ɖa, Alo ne Mawu ɖe eƒe agbe ɖa?
9 Ðe Mawu ase eƒe ɣlidodo Ne eɖo xaxa mea?
10 Alo ɖe wòakpɔ dzidzɔ ɖe Ŋusẽkatãtɔ la ŋua?
Ðe wòanɔ Mawu yɔyɔ dzi ɣesiaɣia? 11 Mafia nu mi tso Mawu ƒe ŋusẽ ŋu; Nyemaɣla Ŋusẽkatãtɔ la ƒe naneke ɖe mi o.
12 Kpɔ ɖa! Ne ŋutegae mi katã miekpɔ la, Ekema nu ka tae miaƒe nyawo nye nya gbɔlowo sɔŋ?
13 Esiae nye ame vɔ̃ɖiwo ƒe gome tso Mawu gbɔ; Domenyinu si ŋutasẽlawo axɔ tso Ŋusẽkatãtɔ la gbɔ.
14 Ne viawo dzi ɖe edzi hã la, woatsi yi nu, Eye eƒe dzidzimeviwo makpɔ nu aɖu wòasu wo o.
15 Dɔvɔ̃ akplɔ ame siwo susɔ nɛ la ayi yɔ me, Eye woƒe ahosiwo mafa wo o.
16 Ne eli kɔ klosalo ɖi abe ke ene Eye wòƒo nudodowo nu ƒu abe tsu ene hã la,
17 Aƒo wo nu ƒu baa, Gake ame dzɔdzɔewoe ado wo, Eye ame maɖifɔwoe ama eƒe klosalo.
18 Xɔ si wòtu la, anɔ abe agbagblaʋui ƒe azitsro ko ene, Abe agbadɔ si dzɔla tu la ene.
19 Kesinɔtɔe wòanye hafi amlɔ anyi, ke hã maƒo naneke nu ƒu o; Ne eʋu ŋku la, eƒe nu sia nu nu ayi.
20 Ŋɔdzi alée le vo me abe tɔɖɔɖɔ ene; Ahom alɔe ɖe nu le zã me.
21 Ɣedzeƒeya akɔe adzoe; Eye wòakplɔe adzoe le enɔƒe.
22 Esime wòle agbagba dzem be yeasi le eƒe ŋusẽ nu la, Ava ƒo ɖe edzi sesĩe, eye makpɔ nublanui nɛ o.
23 Asi akpe ɖe eta, Eye wòanɔ enɔƒe alia aku ɖe eŋu.
28:1-28
28 “Klosalokuƒe li, Eye sikalóloƒe hã li;
2 Wokua gayibɔ le to me, Eye kpe mee wolóloa akɔbli tsonae.
3 Amegbetɔ xɔa ŋusẽ le viviti si; Wodia tomenu le goawo katã me keŋkeŋ, Le blukɔ kple viviti tsiɖitsiɖi me.
4 Woɖe do wòyi to ʋĩi tso amenɔƒe gbɔ, Teƒe siwo metsɔ afɔ gbɔ o, siwo mele nyanya o; Afi mae ame siwo wotsi ɖe yame la saa agba ɖiɖina yina.
5 Anyigba la dzie nuɖuɖu miena ɖo; Ke woguglua anyigbaa tume abe ale si dzo guglua nui ene.
6 Eƒe kpewo mee safir-kpe le, Eye eƒe kewɔ mee sika le.
7 Xe ƒonu aɖeke menya afi ma mɔ o; Eye aʋako ƒe ŋku hã mekpɔe kpɔ o.
8 Lã wɔadã meto edzi kpɔ o; Dzata meka afɔ edzi kpɔ o.
9 Amegbetɔ tsɔa asi gbaa kpe sesẽwo; Eɖea kè le towo te womuna.
10 Eɖea mɔ ɖe agakpewo tome; Eye eƒe ŋkuwo kpɔa nu xɔasi ɖe sia ɖe.
11 Exea mɔ na tsi ƒe toƒewo Eye wòhea nu ɣaɣlawo vaa kekeli nui.
12 Ke nunya ya, afi kae woakpɔe le, Eye afi kae nye gɔmesese hã tsoƒe?
13 Amegbetɔ aɖeke menya ale si gbegbe wòxɔ asii o, Eye womekpɔnɛ le agbagbeawo ƒe anyigba dzi o.
14 Tsi goglo la be: ‘Mele menye o!’ Atsiaƒu hã be: ‘Mele gbɔnye o!’
15 Womate ŋu atsɔ sika nyuitɔ aƒlee o; Eye womate ŋu ada klosalo ɖe eƒe home nu o.
16 Womate ŋu atsɔ Ofir sika aƒlee o, Alo atsɔ oniks-kpe kple safir-kpe xɔasiwo aƒlee o.
17 Womate ŋu atsɔ sika kple ahuhɔ̃e asɔ kplii o; Eye womate ŋu atsɔ sikaze nyuitɔ aɖɔlii o.
18 Womayɔ adzagba kple kristalo-kpe ŋkɔ gɔ̃ hã ɖe eŋu o, Elabena nunya kotoku ɖeka xɔ asi wu dzonu xɔasi kotoku ɖeka.
19 Womate ŋu atsɔ Kus ƒe topaz-kpe asɔ kplii o; Womate ŋu atsɔ sika nyuitɔ gɔ̃ hã axe fe ɖe eta o.
20 Ke afi ka gɔ̃e nunya dzɔ tso, Eye afi kae nye gɔmesese hã tsoƒe?
21 Ele ɣaɣla ɖe agbagbeawo katã ƒe ŋkuwo, Eye wòle ɣaɣla ɖe dziƒoxe dzodzoewo hã.
22 Tsɔtsrɔ̃ kple ku hã be: ‘Wobewobe koe míese kple to.’
23 Mawue nya egbɔ mɔ; Eya koe nya enɔƒe,
24 Elabena eyae kpɔa anyigba ƒe mlɔenuwo ke, Eye wòkpɔa nu siwo katã le dziƒoa te.
25 Esi wòɖo ya ƒe ŋusẽ anyi Eye wòdzidze tsiwo,
26 Esi wòwɔ ɖoɖo na tsidzadza Eye wòɖe toƒe na ahom kple dziɖegbe la,
27 Ɣemaɣi kee wòkpɔ nunya, eye wòɖee fia; Eɖoe anyi, eye wòdzro eme kpɔ.
28 Eye wògblɔ na amegbetɔ be: ‘Kpɔ ɖa! Yehowa vɔvɔ̃e nye nunya, Eye vɔ̃tsitsri ye nye gɔmesese.’”
29:1-25
29 Eye Hiob gayi eƒe nyawo dzi be:
2 “Oo, ɖe wòanɔ nam abe ale si wònɔ le dzinu tsãtɔwo me ene, Abe ŋkeke siwo me Mawu nɔ tanye kpɔm ene;
3 Esime wòna eƒe akaɖi klẽ ɖe nye ta dzi, Eye eƒe kekeli kplɔam to viviti me;
4 Esime menɔ ame me, ŋusẽ nɔ ŋunye, Esime menɔ ƒomedodo me kple Mawu le nye agbadɔ me;
5 Esime Ŋusẽkatãtɔ la gale gbɔnye, Esime vinyewo katã ƒo xlãm!
6 Esime nye afɔtoƒewo nyea notsi kpekẽ ɖeɖe sɔŋ, Eye agakpe dudua ami kɔna ɖi nam bɔbɔbɔ;
7 Esime medona yia dua ƒe agbo nu Hebɔbɔna nɔa anyi ɖe zikpui dzi gli le ablɔ me ɖe,
8 Ne ɖekakpuiwo kpɔm la, wotena yia adzɔge, Eye ame tsitsiwo ke hã tsona ɖe tsitrenu.
9 Amegãwo tsoa woƒe nyawo dzi; Eye woɖoa asi nu.
10 Gbɔgblɔ buna ɖe ame ŋkutawo; Eye woƒe aɖe léna ɖe aŋɔme na wo.
11 Ame sia ame si se nye nyawo la kafuam, Eye ame siwo kpɔm la ƒoa nu nyui tso ŋunye.
12 Elabena mexɔna na ame dahe si le ɣli dom, Tsyɔ̃evi kple ame si xɔnametɔ aɖeke meli na o la.
13 Ame si ɖo kudo nu la ƒe yayra nɔa dzinye, Eye menaa ahosi ƒe dzi kpɔa dzidzɔ.
14 Metaa dzɔdzɔenyenye abe avɔ ene; Eye nye nu dzɔdzɔe wɔwɔ le abe awu ʋlaya kple tablanu ene.
15 Ŋku menye na ŋkuagbãtɔ Eye afɔ menye na bunɔ.
16 Fofo menye na ame dahewo; Medoa ame manyamanya ƒe ʋɔnunya gɔme.
17 Mefea glã na nu gbegblẽ wɔla la Eye meɖea nu si dzi wòkpe aɖu ɖo la le aɖutɛ me nɛ.
18 Megblɔna be, ‘Nye ŋutɔ nye aƒe mee maku le, Eye nye ŋkekewo asɔ gbɔ abe kekui ene.
19 Maɖe kè wòade tsi gbɔ, Eye zãmu adza ɖe nye alɔwo dzi zã bliboa.
20 Nye bubu anɔ yeye zum ɣesiaɣi, Eye manɔ aŋutrɔ si le asinye me la dada dzi.’
21 Amewo ɖoa tom hekpɔa asinye nu, Eye wozia ɖoɖoe sea nye aɖaŋuɖoɖo.
22 Ne meƒo nu vɔ la, nya aɖeke meganɔa wo si woagblɔ o; Eye nye nyawo gena ɖe woƒe towo me bɔlɔɔ.
23 Wolalaam abe ale si wolalaa tsidzadza ene; Eye wokea woƒe nu baa abe adatsie wokee na ene.
24 Ne meko alɔgbɔnu na wo la, womexɔnɛ sena o; Ale si mekɔa mo ɖe wo la nana dzi ɖoa wo ƒo.
25 Nyee fiaa mɔ wo abe woƒe tatɔ ene, Menɔ abe fia ene le eƒe aʋakɔwo dome, Abe ame si faa akɔ na konyifalawo ene.
30 “Ke azɔ la, wole koyem Wo, ame siwo menye xoxo na, Ame siwo fofowo nyemalɔ̃ be Woanɔ nye lãkplɔvuwo gɔ̃ hã ŋu hafi o.
2 Vi kae woƒe alɔkpa sesẽ la ɖe nam? Woƒe ŋusẽ vɔ.
3 Hiã kple dɔwuame na ŋusẽ vɔ le wo ŋu; Wokukoa kuɖiɖinyigba Afi si zu aƒedo kple gbegbe.
4 Wodaa dzegbe le avekɔewo me; Eye ati dodoewo ƒe kee nye woƒe nuɖuɖu.
5 Wonyaa wo ɖa le ame dome; Amewo doa ɣli ɖe wo ta abe fiafitɔwo ene.
6 Wova nɔa baliwo, Dowo kple agadowo me.
7 Wodoa ɣli le avekɔewo me; Wotigi wo ɖokuiwo ɖe dzawo te.
8 Movitɔ kple yakame ƒe viwoe wonye, Wonya wo ɖa le anyigba la dzi.
9 Azɔ la, wodoa vlom le woƒe hadzidziwo me; Eye mezu alɔmeɖenu na wo.
10 Wonyɔa ŋum, wole adzɔge tso gbɔnye; Eye woɖea ta ɖe mo nam faa.
11 Elabena Mawu na nye ŋusẽ gbɔdzɔ, eye wòbɔbɔm ɖe anyi, Ale be wowɔa nu sia nu si dze wo ŋu la le ŋkunyeme.
12 Nu vlo wɔha tso ɖe ŋunye le nye ɖusime; Wona mede afɔ du me Eye woxe mɔ nam be yewoagblẽ donyeme.
13 Wogblẽ nye toƒewo Wona nye xaxa la kpe ɖe edzi, Eye ame aɖeke meli aɖo asi wo dzi hã o.
14 Wolũ ɖe dzinye abe gli gbagbã mee woto ene; Wolɔ hoo to gbagbãƒewo va ƒo ɖe dzinye.
15 Ŋɔdzi nye tsyɔm; Woɖe nye bubu ɖa abe yae kplɔe dzoe ene, Eye nye xɔname nu yi abe alilikpo ene.
16 Azɔ agbe le vɔvɔm le menye, Hiãŋkekewo tum.
17 Le zã me la, nye ƒuwo me ɖuam ƒuƒuƒu, Eɖuam madzudzɔmadzudzɔe.
18 Enu sẽ ɖe dzinye ale gbegbe be nye awu trɔ ɖeƒomevii; Emia ve nam sesĩe abe nye awu ƒe kɔme ene.
19 Mawu tu asim ƒu ba me; Ale be mezu ke kple afi ɖeɖe.
20 Medoa ɣli be nàxɔ nam, ke mètɔna nam o; Metso ɖe tsitrenu, ke ɖeko nèle kpɔyem dũu.
21 Ètrɔ zu ŋutasẽla ɖe ŋunye; Ètsɔ wò alɔkame sesẽ la dze dzinye.
22 Èkɔm ɖe dzi ale be ya kɔm dzoe; Eye nènyamam le ahom me.
23 Elabena menyae nyuie be àtsɔm ade asi na ku, Ne mayi xɔ si me agbagbeawo katã ƒoa takpli ɖo la.
24 Gake ame aɖeke megaƒoa ame si gbã gudugudu, Esi wòle ɣli dom be woaxɔ na ye le xaxaɣi o.
25 Ðe nyemefa avi ɖe ame siwo ɖo xaxa me la ta oa? Ðe nyemexa nu ɖe ame dahewo ŋuti oa?
26 Menɔ mɔ kpɔm na nyui, ke vɔ̃ boŋ ye va; Menɔ kekeli sinu kpɔm, ke viviti boŋ ye do.
27 Nye dɔ me le totrom hegbe emedzedze; Hiãŋkekewo va ƒo ɖe dzinye.
28 Melé blanui le yiyim; nyemekpɔ kekeli aɖeke o. Metso le ha la dome le ɣli dom be woaxɔ nam.
29 Mezu agbotoewo nɔvi, Kple golowo ƒe zɔhɛ.
30 Nye ŋutigbalẽ nyɔ tsiɖitsiɖi hele fofom le ŋunye, Eye nye ƒuwo me ʋu dzo hɛ̃ le dzoxɔxɔ la ta.
31 Konyifafa ko ŋue nye saŋku ɖina ɖo, Eye nye kpẽ ɖina avigbee.
31:1-40
31 “Mebla nu kple nye ŋkuwo. Ekema aleke wɔ nye ŋku aganɔ ɖetugbui ŋu madzemadzee?
2 Nu kae anye nye gome tso Mawu si le dziƒo la gbɔ, Alo domenyinu kae atso Ŋusẽkatãtɔ si le dziƒo ʋĩi la gbɔ nam?
3 Ðe afɔku mele nu gbegblẽ wɔla lalam, Eye vɔ̃ mele nu vɔ̃ɖi wɔlawo dzɔm oa?
4 Ðe eya ŋutɔ mele nye zɔzɔme kpɔm, Eye wòxlẽa nye afɔɖeɖewo katã oa?
5 Ðe meƒo ɖokuinye ɖe alakpanuwɔna me kpɔa? Eye ɖe nye afɔ tsɔna ɖe beble ŋua?
6 Mawu nedam le nudanu dzɔdzɔe me; Ekema adze si nye fɔmaɖimaɖi.
7 Ne nye afɔ tra ɖa le mɔ la dzi Alo nye dzi kplɔ nu si nye ŋkuwo kpɔ ɖo Alo nye asiwo ƒo ɖi la,
8 Ekema maƒã nu ame bubu naɖu, Eye woneho nye nu siwo meƒã.
9 Ne nyɔnu aɖe flu nye dzi, Eye mede xa ɖe hanyevi ƒe ʋɔtru nu la,
10 Ekema srɔ̃nye netu wɔ na ame tutɔ, Eye ŋutsu bubuwo nedɔ egbɔ.
11 Elabena ema anye ŋukpenanuwɔwɔ, Eye wòanye vodada si dze na tohehe le ʋɔnudrɔ̃lawo ŋkume.
12 Anye dzo si abi nu ahagblẽ nu, Eye wòafiã nye nuwo katã va se ɖe woƒe kè gbɔ ke.
13 Ne mete nye kluvi alo nye kosi ƒe nya dzɔdzɔe ɖe to, Esi nya ɖo nye kpli wo dome la,
14 Ekema ne Mawu bia gbem la, nu kae mawɔ? Eye ne ebia akɔntam ɖe, aleke maɖo eŋu nɛ?
15 Ðe menye Ame si wɔm le vidzidɔ me la kee wɔ woawo hã oa? Eye menye Ame ma kee trɔ asi le mía ŋu hafi wodzi oa?
16 Ne mete ame dahewo ƒe didiwo wo Eye mena ahosiwo ƒe ŋkuwo lé blanui;
17 Ne nye ɖeka koe ɖua nu si mekpɔ Eye mekua ŋɔ tsyɔ̃eviwo;
18 (Elabena tso nye ɖevime kee tsyɔ̃evi nɔ gbɔnye tsi abe fofoa gbɔ wònɔ ene, Eye tso nye ɖevime kee mefiaa mɔ ahosi);
19 Ne mekpɔ ame wòle tsɔtsrɔ̃m le avɔ manɔamesi ta Alo ame dahe si mekpɔ avɔ atsyɔ o;
20 Ne meyram o, Evɔ wònye nye alẽfuvɔ de dzo lãme nɛ hafi;
21 Ne menyè asi ɖe tsyɔ̃evi ŋu, Esi mekpɔe le dugbo la nu be ehiã nye kpekpeɖeŋu la;
22 Ekema nye abɔ nege le abɔgba ŋu, Eye nye abɔ neŋe ɖe abɔklugui nu.
23 Elabena mevɔ̃ afɔku si tso Mawu gbɔ la, Eye nyemate ŋu anɔ te ɖe eƒe gãnyenye nu o.
24 Ne meɖo dzi ɖe sika ŋu, Alo megblɔ na sika nyuitɔ be, ‘Ŋuwòe mele dzi ɖom ɖo!’
25 Ne mekpɔa dzidzɔ le esi nye nunɔamesiwo sɔ gbɔ, Le esi nu bɔ ɖe asinye kpaŋkpaŋ ta;
26 Ne mekpɔ ale si ɣe le keklẽm, Alo mekpɔ ale si dzinu le yiyim le atsyɔ̃ me;
27 Eye mena wofi nye dzi le adzame, Ale be megbugbɔ asi ɖo ɖe wo tsɔ subɔ wo la;
28 Ekema anye vodada si dze na tohehe le ʋɔnudrɔ̃lawo ŋkume, Elabena afia be megbe Mawu vavã si le dziƒo la.
29 Ðe mekpɔ dzidzɔ ɖe nye futɔ aɖe ƒe tsɔtsrɔ̃ ŋu kpɔa, Alo dzi dzɔm le esi vɔ̃ dzɔ ɖe edzi ta kpɔa?
30 Nyemena nye nuyi wɔ nu vɔ̃ o, Eye nyemedi eƒe ku to ɖiŋudodo nɛ me o.
31 Aƒenyemetɔwo gblɔna be, ‘Ame kae ate ŋu afia asi ame aɖe be, eya meɖu eƒe nu ɖi ƒo kpɔ o?’
32 Amedzro aɖeke metsia xexe dɔna o; Mena nye ʋɔ le ʋuʋu ɖi na mɔzɔlawo.
33 Ðe metsyɔ nu nye dzidadawo dzi abe ale si ame bubuwo wɔnɛ ene, Ale be meɣla nye vodada ɖe nye awu ƒe kotoku me kpɔa?
34 Ðe mevɔ̃na na ale si amehawo awɔ nui, Alo ɖe ƒome bubuwo ƒe vlodoame dzia ŋɔ nam, Ale be mezia ɖoɖoe eye mevɔ̃na be mado ɖe gotaa?
35 Oo, ne ɖe ame aɖe aɖo tom ɖe! Anye ne made asi nya siwo megblɔ la te. Ŋusẽkatãtɔ la neɖo eŋu nam!
36 Anye ne malée ɖe abɔta; Mablae ɖe ta abe atsyɔ̃tablanu ene.
37 Mana nye afɔɖeɖe ɖe sia ɖe ŋuti kɔntae; Mazɔ abe fiavi ene ate ɖe eŋu.
38 Ne nye anyigba afa avi ɖe ŋutinye, Eye nye agblewo katã afa avi nam hoo;
39 Ne meɖu eme kutsetse femaxee, Alo mena anyigba la tɔwo tsi dzodzodzoe la;
40 Ekema ŋù nemie ɖe lu teƒe nam Eye gbe si ʋẽna kũu nemie ɖe ƒo teƒe nam.”
Hiob ƒe gbe dze anyi.
32:1-22
32 Ale ŋutsu etɔ̃ siawo dzudzɔ nyaŋuɖoɖo na Hiob, elabena Hiob ka ɖe eɖokui dzi be yele dzɔdzɔe.
2 Ke dzi ku Elihu, Buzitɔ Barakel vi, si tso Ram ƒomea me la vevie. Edo dziku ɖe Hiob ŋu vevie be ebu eɖokui dzɔdzɔetɔe wu Mawu.
3 Edo dziku ɖe Hiob xɔlɔ̃ etɔ̃awo hã ŋu vevie le esi womekpɔ ŋuɖoɖo gbagbe aɖeke o, ke boŋ wobu fɔ Mawu ta.
4 Nyawo nɔ Elihu si gake elala be Hiob nawu eƒe nyawo nu, elabena wo katã wonye xoxo nɛ.
5 Esi Elihu kpɔe be ŋuɖoɖo aɖeke mele ŋutsu etɔ̃awo si o la, dzi kui vevie.
6 Eye Elihu, Buzitɔ Barakel vi, ƒo nu hegblɔ be: “Nye ya ɖevi ko menye, Ke miawo la ame tsitsiwoe mienye. Esia tae melé ɖokuinye kpoo, Eye mevɔ̃ be maɖe nu si menya la agblɔ na mi.
7 Megblɔ be, ‘Tsitsi neƒo nu, Eye ƒe geɖe neɖe nunya fia.’
8 Gake Mawu ƒe gbɔgbɔ si le amegbetɔ me, Ŋusẽkatãtɔ la ƒe gbɔgbɔ, ye naa gɔmesese.
9 Menye tsitsi koe wɔa ame nunyala o, Eye menye tsitsiawo koe nya nu si le eteƒe o.
10 Eya ta mebe, ‘Miɖo tom, Ne nye hã maɖe nu si menya la agblɔ na mi.
11 Kpɔ ɖa! Melala mieƒo nu; Meɖo to se miaƒe susuwo, Le ɣeyiɣi siwo katã me mienɔ nya si miagblɔ la dim.
12 Nye to nɔ mia ŋu, Ke mia dometɔ aɖeke mete ŋu ɖee fia Hiob be edze agɔ, Alo ɖo eƒe nyawo ŋu nɛ o.
13 Eya ta migagblɔ be, ‘Míeke ɖe nunya ŋu; Mawue kpe edzi, menye amegbetɔ aɖekee o.’
14 Esi wònye be medo nya aɖeke ɖe gbɔnye o ta la, Nyemafɔ nya le miaƒe nyawo me atsɔ aɖo eŋu nɛ o.
15 Wotsi yaa, nya aɖeke megale wo si woagblɔ o; Gbɔgblɔ bu ɖe wo.
16 Melala, ke womegale nu ƒom o; Ðeko wotɔ ɖi, womegale nya aɖeke gblɔm o.
17 Eya ta nye hã magblɔ tɔnye sinua; Nye hã magblɔ nu si menya,
18 Elabena nyawo le asinye fũu; Gbɔgbɔ si le menye ye le eƒom ɖe nunye.
19 Nye dɔ me le abe wain si nu wotu nu ɖo ene, Abe lãgbalẽgolo yeye si di be yeawó ene.
20 Mina maƒo nu, ne mavo! Make nye nuyiwo aɖo nya ŋu.
21 Nyemade ame aɖeke dzi o; Alo aɖɔ kesekuku na ame aɖeke o,
22 Elabena nyemenya ale si woɖɔa kesekuku na amee o; Anye ne nye Wɔla aɖem ɖa kaba.
33:1-33
33 “Azɔ Hiob, meɖe kuku, se nye nyawo, Eye nàlé to ɖe nye nyawo katã ŋu.
2 Kpɔ ɖa! Make nu azɔ; Eye nye aɖe aƒo nu.
3 Nye nyawo aɖe ale si nye dzi me dza afia, Eye nye nu agblɔ nu si menya le anukware me.
4 Mawu ƒe gbɔgbɔe wɔm, Ŋusẽkatãtɔ la ƒe agbegbɔgbɔe na mele agbe.
5 Ne ele ŋuwò la, ɖo eŋu nam; Tsɔ wò nyawo va ŋkunyeme; va dze avu ɖi.
6 Kpɔ ɖa! Ðeko mele abe wò ene le Mawu vavã la ŋkume; Nye hã tsue wotsɔ mèm.
7 Eya ta mègana nye ŋɔdzi nalé wò o, Eye nye nyawo megawu tsɔtsɔ na wò o.
8 Ke wò nyawo ge ɖe to me nam, Ɛ̃, wò nyawo ɖi mese be:
9 ‘Mele dzadzɛ, dzidada aɖeke mele ŋunye o; Ŋunye kɔ, eye vodada mele ŋunye o.
10 Ke hã, Mawu kpɔa nane le ŋunye godoo; Ebuam eƒe futɔe.
11 Ebɔa pã nye afɔwo; Eléa ŋku ɖe nye mɔwo katã ŋu tsitotsito.’
12 Gake medi be mana nànya be, tɔwò medzɔ le nya sia me o: Mawu nye gã wu amegbetɔ.
13 Nu ka tae nèle nya hem ɖe eŋu? Esi mele wò nyawo katã ŋu ɖom na wò o taea?
14 Elabena Mawu gblɔa nya zi ɖeka, kple zi eve, Togbɔ be amewo meɖoa to o hã,
15 Le drɔ̃e me, le zã ƒe ŋutega me, Esime amewo yi alɔ̃ me ʋĩi Esime wole alɔ̃ dɔm le woƒe abawo dzi.
16 Ɣemaɣie wòʋua to na wo Eye wòkua eƒe nufiamewo ɖe to me na wo,
17 Ne wòana amegbetɔ naƒo asa na nu gbegblẽ wɔwɔ Eye wòakpɔ ame ta be wòagado eɖokui ɖe dzi o.
18 Mawu ɖea eƒe luʋɔ tso yɔdo si me, Kple eƒe agbe, be wòagatsi yi nu o.
19 Vevesese zua mokaname na ame le eƒe aba dzi Eye wònaa eƒe ƒuwo nɔa eɖum ƒuƒuƒu,
20 Ale be nuɖuɖu nyɔa ŋu nɛ, Eye wògbea nuɖuɖu nyuiwo gɔ̃ hã.
21 Lã vɔ le eŋu, ale be meganya le kpɔkpɔm o, Eye eƒe ƒu siwo medzena tsã o la tsi anyi glaŋ.
22 Eƒe luʋɔ ɖo kudo nu vɔ, Eye eƒe agbe dze ku ƒe dɔtsɔlawo si me vɔ.
23 Ne dɔla aɖe li nɛ, Nyanuɖela ɖeka le akpe dome, Ne wòagblɔ nu si le dzɔdzɔe na amegbetɔ,
24 Ekema Mawu vea enu, eye wògblɔna be: ‘Ðee, ne wòagayi yɔdo me o! Elabena mekpɔ tafe!
25 Eƒe ŋutilã negazu yeye wu ale si wònɔ le eƒe ɖevime; Eƒe ɖekakpuimeŋusẽ negaɖo eŋu.’
26 Aɖe kuku na Mawu, eye wòakpɔ ŋudzedze ɖe eŋu, Eye wòakpɔ Eŋkume ahatso aseye, Eye Mawu agbugbɔ eƒe dzɔdzɔenyenye aɖo te na amegbetɔ.
27 Ekema ame ma agblɔ na amewo be, ‘Mewɔ nu vɔ̃, eye metrɔ gbo nu si le dzɔdzɔe, Gake womeɖo eteƒe nam abe ale si dze ene o.
28 Eɖe nye luʋɔ, be wòagayi yɔdo me o, Eye nye agbe akpɔ kekeli.’
29 Kpɔ ɖa! Nu siawo katãe Mawu wɔna Na ame zi eve kple zi etɔ̃,
30 Ne wòaxɔe tso yɔdo si me, Ne agbe ƒe kekeli naklẽ ɖe edzi.
31 Oo Hiob, ƒu to anyi! Ðo tom!
Zi ɖoɖoe, ne mayi nuƒoƒo dzi. 32 Ke ne nya aɖe le asiwò nàgblɔ la, ekema gblɔe nam.
33 Gake ne nya aɖeke mele asiwò o la, ekema ɖo tom; Zi ɖoɖoe, ne mafia nunya wò.”
34:1-37
34 Eye Elihu gblɔ yi edzi be:
2 “Mi nunyalawo, mise nye nyawo; Eye mi nu geɖe nyalawo, miƒu to anyi ɖe ŋunye.
3 Elabena to doa nya kpɔna Abe ale si aɖe ɖɔa nu kpɔna ene.
4 Mina míada nya dzɔdzɔe akpɔ; Mina míatso nya me le mía dome le nu si nyo la ŋu.
5 Elabena Hiob gblɔ be, ‘Tɔnye dzɔ, Ke Mawu gbe afiatsotso nam.
6 Aʋatso kam mele esi mebe woatso afia dzɔdzɔe nama? Gbedada mele nye abi la ŋu o, evɔ wònye nyemedze agɔ aɖeke o hafi.’
7 Ame kae gale abe Hiob ene, Si noa alɔmeɖeɖe abe tsi ene?
8 Ele nu vlo wɔlawo dome Edea ha kple ame vɔ̃ɖiwo.
9 Elabena egblɔ be, ‘Meɖea vi aɖeke na amegbetɔ Ne edze agbagba be yeadze Mawu ŋu o.’
10 Eya ta mi ŋutsu nugɔmeselawo, miɖo tom: Mawu vavã la mawɔ nu vɔ̃ɖi akpɔ o, Eye Ŋusẽkatãtɔ la mawɔ nu gbegblẽ gbeɖe o!
11 Elabena eɖoa eteƒe na ame ɖe eƒe nuwɔwɔ nu Eye wòhea ame ƒe nuwɔnawo me tsonu vaa edzi.
12 Nyateƒe matrɔmatrɔe wònye be, Mawu mewɔa nu vɔ̃ɖi o; Eye Ŋusẽkatãtɔ la mebaɖaa afɔ na nya dzɔdzɔe o.
13 Ame kae tsɔ anyigbaa de asi nɛ, Eye ame kae ɖoe xexe blibo la nu?
14 Ne etsɔ eƒe ŋku ɖo wo ŋu, Ne egbugbɔ ƒo woƒe gbɔgbɔ kple agbegbɔgbɔ nu ƒu ɖe eɖokui gbɔ la,
15 Amegbetɔwo katã atsrɔ̃, Eye amegbetɔ agatrɔ azu anyi.
16 Eya ta ne gɔmesese le asiwò la, ekema se nya sia; Lé to ɖe nye nyawo ŋu nyuie.
17 Ðe ame si lé fu nya dzɔdzɔe ate ŋu aɖu dzia? Alo ɖe nàbu fɔ ŋusẽtɔ si nye nu dzɔdzɔe wɔla?
18 Ðe nàte ŋu agblɔ na fia be, ‘Yakame nènyea,’ Alo na bubumewo be, ‘Ame vɔ̃ɖiwo mienyea’?
19 Ke Ame aɖe li si medea amegãwo dzi o Eye melɔ̃a kesinɔtɔ ƒe nya wu ame dahe o, Elabena eƒe asinudɔwɔwɔe wo katã wonye.
20 Wotea ŋu kuna kpata le zãtiƒe; Woƒona tititi, eye womiaa nu; Woɖea ŋusẽtɔwo gɔ̃ hã ɖa, ke menye kple amegbetɔ ƒe asi o.
21 Elabena Mawu ƒe ŋku le amegbetɔ ƒe mɔwo ŋu, Eye wòkpɔa eƒe afɔɖeɖewo katã.
22 Viviti alo blukɔ aɖeke meli, Si me nu vlo wɔlawo abe ɖo o.
23 Elabena Mawu meɖoa ɣeyiɣi ɖi na ame aɖeke, Be wòava ʋɔnu le ye ŋkume o.
24 Egbãa ŋusẽtɔwo gudugudu esi mehiã be wòaku nya gɔme hafi o Eye wònana ame bubuwo xɔna ɖe wo teƒe.
25 Elabena enya nu siwo wɔm wole; Etua asi wo ƒua anyi le zã me, eye wogbãna gudugudu.
26 Eƒoa wo le woƒe vɔɖivɔ̃ɖi ta, Le afi si ame sia ame ate ŋu akpɔ wo le,
27 Elabena wotrɔ le eyome Eye womegatsɔ ɖeke le eƒe mɔ aɖeke me o;
28 Wona ame dahewo do ɣli nɛ, Ale be wòse wɔnamanɔŋutɔwo ƒe ɣlidodo.
29 Ne Mawu zi ɖoɖoe la, ame kae ate ŋu abu fɔe? Ne eɣla eƒe mo la, ame kae ate ŋu akpɔe? Eɖaɣlae ɖe dukɔ loo alo ɖe amegbetɔ o, nya ɖeka ma ke koe,
30 Ne mawumavɔ̃la nagaɖu dzi Alo be wòatre mɔ̃wo na dukɔ la o.
31 Elabena ɖe ame aɖe agblɔ na Mawu be, ‘Wohe to nam, evɔ nyemewɔ nu gbegblẽ aɖeke hafi o;
32 Ðe nu si kpɔm nyemele o la fiam; Eye ne nu gbegblẽ aɖee mewɔ la, ekema nyemagawɔe azɔ oa’?
33 Ðe Mawu aɖo eteƒe na wò le wò didi nu esi nègbe eƒe afiatsotsoa?
Wòe atso nya me, menye nyee o. Azɔ gblɔ nu si nènya nyuie la nam.
34 Ŋutsu nugɔmeselawo Ŋutsu siwo si gɔmesese le siwo le to ɖomem la agblɔ be,
35 ‘Hiob menya nya si gblɔm wòle o, Eye gɔmesese mele eƒe nyawo me o.’
36 Ne ɖe woado Hiob akpɔ wòade edeƒe, Le esi wòle nya ŋu ɖom abe ame vɔ̃ɖiwo ene ta ɖe!
37 Etsɔ aglãdzedze kpe ɖe eƒe nu vɔ̃ ŋuti; Esi akpe fewuɖutɔe le mía ŋkume, Eye wògblɔ nyawo fũu ɖe Mawu vavã la ŋu!”
35:1-16
35 Elihu gblɔ yi edzi be:
2 “Èka ɖe edzi tututu be wò nya dzɔ esi nèle gbɔgblɔm be, ‘Tɔnye dzɔ wu Mawu tɔa’?
3 Elabena èle gbɔgblɔm be, ‘Vi kae wòaɖe na wò? Ðe wòanyo nam wu ne ɖe mewɔ nu vɔ̃a?’
4 Maɖo eŋu, Maɖo eŋu na wò kple xɔwò siwo le gbɔwò.
5 Fɔ mo dzi nàkpɔ dziƒo, Kpɔ alilikpo siwo le tawòme boo la ɖa.
6 Ne èwɔ nu vɔ̃ la, nu kae nàgblẽ le eŋu? Eye ne wò vodadawo dzi ɖe edzi la, nu kae nèwɔ nɛ?
7 Ne èle dzɔdzɔe la, nu ka tsɔm nèle nɛ; Alo nu ka xɔm wòle le asiwò?
8 Amegbetɔ si le abe wò ene koe wò nu vɔ̃ awɔ nane na, Eye amegbetɔviwo dzi koe wò dzɔdzɔenyenye awɔ dɔ ɖo.
9 Amewo doa ɣli le teteɖeanyi ta; Wodoa ɣli be woaxɔ na yewo le ŋusẽtɔwo ƒe amedziɖuɖu ta.
10 Gake ame aɖeke megblɔna be, ‘Afi kae Mawu, nye Wɔla Gã la, Ame si nana kafukafuhawo ɖina le zã me la le?’ o.
11 Eyae nye Ame si fiaa nu mí wu anyigbadzilãwo, Eye wònana míedzea nunya wu dziƒoxe dzodzoewo.
12 Amewo doa ɣli, gake meɖoa eŋu na wo o, Le ame vɔ̃ɖiwo ƒe dada ta.
13 Mawu ƒe to menɔa kokoƒoƒo gbɔlowo ŋu o; Eye Ŋusẽkatãtɔ la doa toku wo.
14 Hafi wòa nànɔ gbɔgblɔm be yemele ekpɔm o! Wò nya la le eŋkume, eya ta kpɔ esinu.
15 Elabena medo dziku bia akɔnta ame loo; Alo tsɔ wò nuƒoƒo dzimagbɔɖitɔe la vevie o.
16 Hiob ya, ɖe wòke eƒe nu baa dzodzro; Edudu nyawo kɔ ɖi bababa, ke menya nya si gblɔm wòle o.”
36:1-33
36 Elihu yi eƒe nyawo dzi be:
2 “Gagbɔ dzi ɖi nam vie, ne maɖe nu me na wò, Elabena nyawo gali magblɔ ɖe Mawu nu.
3 Magblɔ nu sia nu si menya, nyemagblẽ ɖeke ɖi o, Eye maɖee afia be nye Wɔla la tɔe dzɔ.
4 Elabena nye nyawo menye alakpa kura o; Ame si ƒe nunya de blibo la tsɔ ɖe gbɔwò kpuie.
5 Ŋusẽtɔe Mawu nye, eye megbea ame aɖeke o; Eya sie gɔmesese deto le.
6 Maxɔ ame vɔ̃ɖi aɖeke ɖe agbe o, Ke boŋ atso afia dzɔdzɔe na ame si wote ɖe anyi.
7 Meɖea ŋku ɖa le ame dzɔdzɔewo ŋu o; Eɖoa wo zi dzi le fiawo xa, eye wòdoa wo ɖe dzi ɖaa.
8 Gake ne wode kunyowu wo Eye fukpekpe ƒe ka bla wo la,
9 Eɖea nu si wowɔ la fiaa wo, Si nye vo siwo woda, le dada ta.
10 Eʋua to na wo be woaxɔ ɖɔɖɔɖo Eye wògblɔna na wo be woatrɔ tso woƒe mɔ vɔ̃wo dzi.
11 Ne woɖo toe hesubɔe la, Ekema eme anyo na wo le woƒe agbe me katã, Eye woƒe ƒewo awu enu nyuie.
12 Ke ne womeɖo to o la, ekema woatsi yi nu, Eye woaku le numanyamanya me.
13 Ame siwo mevɔ̃a Mawu le woƒe dziwo me o la léa dziku ɖe dɔme. Ne ede ga wo hã, womedoa ɣli be woaxɔ na yewo o.
14 Woƒe agbe nu atso le ɖekakpui dzodzoe me, Le esi wobɔa ha kple ŋutsu siwo gbɔ ŋutsuwo dɔna le gbedoxɔ me ta.
15 Ke Mawu ɖea ame siwo le fu kpem la tso woƒe fukpekpewo me; Eye wòʋua to na wo le teteɖeanyiɣi.
16 Ahe wò ɖa tso xaxa me Ayi gbadzaƒe afi si nàvo le, Atsɔ nuɖuɖu damiwo aɖo kplɔ̃ na wò atsɔ afa akɔ na wò.
17 Ekema wò dzi adze eme ne wodrɔ̃ ʋɔnu ame vɔ̃ɖiwo; Ne wotso afia helé nya dzɔdzɔe me ɖe asi.
18 Gake kpɔ nyuie be dɔmedzoe nagahe wò de fewuɖuɖu me o, Eye mègana zãnu gã nakplɔ wò atrae o.
19 Ðe wò ɣlidodowo Alo wò dagbadagba aɖe wò tso xaxa mea?
20 Mègatsi dzi ɖe zã ƒe dodo ŋu, Esime amewo búna le wo nɔƒewo o.
21 Kpɔ nyuie be nàgatrɔ ɖe nu vɔ̃ɖi ŋu o, Be nàgatsɔ ema aɖɔli fukpekpe o.
22 Kpɔ ɖa! Mawu ƒe ŋusẽ do eya amea ɖe dzi; Nufiala kae de enu?
23 Ame kae fia mɔe, Alo gblɔ nɛ be, ‘Nu si nèwɔ la menyo o’?
24 Ðo ŋku edzi nàdo eƒe dɔwɔwɔ ɖe dzi, Dɔwɔwɔ si ŋu amewo dzi ha le.
25 Ameƒomea katã kpɔ esia kple ŋku, Amegbetɔwo kpɔnɛ dũu tso adzɔge.
26 Ɛ̃, Mawu lolo wu ale si míate ŋu anya; Eƒe ƒewo ƒe agbɔsɔsɔ gbɔ míaƒe gɔmesese ŋu.
27 Ehea tsi toŋtoŋwo yia dzii; Wozua tsidzadza tso eƒe afu me;
28 Ale be alilikpowo dzanɛ; Eye wodzana ɖe amegbetɔwo dzi bababa.
29 Ðe ame aɖe ate ŋu ase ɖoɖo si nu alilikpowo le, Kple ale si dzi ɖea gbe tso eƒe agbadɔ me la gɔmea?
30 Kpɔ ale si wòklẽa eƒe dzikedzo ɖe edzii, Kple ale si wòtsyɔa nu atsiaƒu ƒe gogloƒewo dzii ɖa!
31 Elabena woawoe wòtsɔna léa dukɔwo ɖe te; Eye wònaa nuɖuɖu wo le agbɔsɔsɔ me.
32 Etsyɔa asi dzikedzo dzi, Eye wòɖonɛ ɖe afi si wòdi.
33 Eƒe gbeɖeɖe le boblo domee, Lãhawo gɔ̃ hã le boblo dom ame si gbɔna.
37:1-24
37 “Esia na nye dzi lã kpo Eye wòle tsotsom kpokpokpo.
2 Miɖo to eƒe gbe ƒe gbeɖeɖe Kple bublu si le dodom tso eƒe nu me la nyuie.
3 Enana wòɖina le dziƒo bliboa katã te Eye eƒe dzikedzo dea anyigba ƒe mlɔenuwo.
4 Gbe ɖina sesĩe ɖe eyome; Eɖea gbe ŋusẽtɔe, Eye ne eƒe gbe ɖi la, megaxea mɔ nɛ o.
5 Mawu ɖea gbe nukutɔe; Ewɔa nu gã nu gã siwo gbɔ míaƒe gɔmesese ŋu.
6 Elabena egblɔna na sno be, ‘Dza ɖe anyigba dzi,’ Eye wògblɔna na tsidzadza gãwo be, ‘Ðuɖu kɔ ɖe anyi yoo.’
7 Mawu ɖoa asi amewo katã ƒe dɔwo dzi, Ne amegbetɔwo katã nadze si Eƒe dɔwɔwɔwo.
8 Gbemelãwo sina bena Eye wonɔa woƒe bebeƒewo.
9 Ahom tuna tsoa eƒe xɔgã me, Eye dzieheya kplɔa vuvɔ vanɛ.
10 Mawu ƒe gbɔgbɔ nana be tsiwo blana, Eye tɔ gbanaawo blana zua tsikpe.
11 Ɛ̃, etsɔa tsi doa agba na alilikpo; Ekakaa eƒe dzikedzo ɖe alilikpowo me;
12 Wotrɔna ƒoa xlã godoo ɖe eƒe mɔfiafia nu; Wowɔa nu sia nu si ƒe se wòde na wo le anyigba bliboa dzi.
13 Eɖanye be wòatsɔ ahe to loo, atsɔ ade tsi anyigbaa loo Alo atsɔ aɖe amenuveve afia o, enana wòvaa eme.
14 Oo Hiob, lé to ɖe esia ŋu; Tɔ sẽe, ne nàlé ŋku ɖe Mawu ƒe nukudɔwo ŋu nyuie.
15 Ènya ale si Mawu fiaa mɔ alilikpowo Kple ale si wònana dzi kea dzo tsoa eƒe alilikpowo mea?
16 Ènya ale si alilikpo wɔna lina ɖe yamea? Esiawoe nye Ame si ƒe nunya de blibo la ƒe nukudɔwo.
17 Nu ka tae wò awuwo me xɔ dzo, Le ɣeyiɣi si me anyieheya na anyigba dzi fa?
18 Ðe nàte ŋu akpe ɖe eŋu miakeke dziŋgɔli Si sesẽ abe gahuhɔ̃e ene la mea?
19 Gblɔ nya si míayi aɖagblɔ nɛ la na mí; Míate ŋu akpɔ nya aɖeke agblɔ o, le esi míele viviti me ta.
20 Ðe woayi aɖagblɔ nɛ be medi be maƒo nua? Alo ɖe ame aɖe gblɔ nya aɖe si wòhiã be wòasea?
21 Womate ŋu akpɔ kekeli gɔ̃ hã o, Togbɔ be ele keklẽm le yame hã, Va se ɖe esime ya ƒo va yi eye wòƒo alilikpoawo ɖa hafi.
22 Keklẽ si le abe sikatsyɔ̃ɖoɖo ene dzena le dziehe wokpɔna; Mawu ƒe gãnyenye wɔ nuku ŋutɔ.
23 Ŋusẽkatãtɔ la gɔme sese gbɔ míaƒe ŋutete ŋu; Eƒe ŋusẽ tri akɔ, Eye eléa ʋɔnu dzɔdzɔe dɔdrɔ̃ kple dzɔdzɔenyenye blibo me ɖe asi ɣeawokatãɣi.
24 Eya ta ele be amegbetɔwo navɔ̃e. Elabena mevea ame siwo bua wo ɖokuiwo nunyalawoe la nu o.”
38:1-41
38 Eye Yehowa ɖo eŋu na Hiob le ahom me be:
2 “Ame kae nye esia si le nu tsyɔm nye adaŋudede dzi Hele nu ƒom numanyamanyatɔe?
3 Meɖe kuku, tso nàbla ali dzi abe ŋutsu ene; Ne mabia nya wò nàɖo eŋu nam.
4 Afi kae nènɔ esime meɖo anyigba la gɔme anyi?
Ne ènyae la, ekema gblɔe nam. 5 Ame kae ɖo eƒe dzidzemewo, ènyaea? Alo ame kae da dzidzeka nɛ?
6 Nu ka mee woƒo eƒe anyinɔwo ɖo, Alo ame kae ɖo eƒe dzogoedzikpe,
7 Esime ŋukeɣletiviwo gli kple dzidzɔ, Eye Mawu viwo katã do dzidzɔɣli?
8 Ame kae do ʋɔ ɖe atsiaƒu nu Esi wòdo tso vidzidɔ me,
9 Esime metsyɔ alilikpo nɛ, Eye mexatsa blukɔ ɖe eŋu abe avɔ ene,
10 Esime meɖo seƒe nɛ Eye mede gametiwo kple ʋɔtruwo enu,
11 Eye megblɔ be, ‘Afi sia ko nàva se ɖo, màgbɔ eŋu o; Afi siae wò tsotsoe kpakawo ase ɖo’?
12 Èɖe gbe na ŋu be wòake kpɔ, Alo èfia agudzedze eƒe nɔƒee kpɔ,
13 Ne wòalé anyigbatogawo Aʋuʋui be ame vɔ̃ɖiwo nahlẽ ɖa le edzia?
14 Eƒe nɔnɔme trɔna abe tsu si to nutrenu te ene, Eye edzinuwo dzena nyuie abe nu si woɖe ɖe avɔ dzi ene.
15 Ke woxɔ ame vɔ̃ɖiwo ƒe kekeli le wo si, Eye woŋe woƒe alɔ si wodo ɖe dzi la.
16 Ðe nède atsiaƒu dzɔƒewo kpɔa, Alo ɖe nèɖi tsa yi tsi ƒe gogloƒewo kpɔa?
17 Ðe woɖe ku ƒe agbowo fia wò kpɔa, Alo ɖe nèkpɔ viviti tsiɖitsiɖi ƒe agbowo kpɔa?
18 Èse ale si gbegbe anyigba la kekee gɔmea?
Ne ènya nu siawo katã la, gblɔe mase. 19 Kekeli gbɔ mɔ ɖe? Afi kae nye viviti nɔƒe,
20 Ne nàkplɔ wo ayi woƒe anyigba dzi, Eye nànya woƒe aƒe me mɔ?
21 Ðe wodzi wò ɣemaɣi be nàyi esia nya ge Le esi nètsi xɔ ƒe geɖe taa?
22 Ðe nède sno ƒe nudzraɖoƒewo kpɔa, Alo ɖe nèkpɔ kpetsi ƒe nudzraɖoƒewo kpɔ,
23 Esiwo medzra ɖo ɖi ɖe xaxaɣi, Aʋaŋkeke kple aʋakpegbe ŋua?
24 Mɔ ka dzie kekeli tona klẽna, Eye afi kae ɣedzeƒeya tona ƒona ɖe anyigba dzi?
25 Ame kae ɖe toƒe na tsiɖɔɖɔ, Eye wòɖe mɔ na dzikedzo kple dziɖegbe,
26 Ne wòana tsi nadza ɖe teƒe si ame aɖeke mele o, Ðe gbedzi, afi si amegbetɔ aɖeke mele o,
27 Ne wòadzra teƒe siwo zu gbegbe la ɖo nyuie, Eye wòana gbe namie?
28 Ðe fofo le tsidzadza sia, Alo ame kae dzi ahũdzadza?
29 Ame ka ƒe dɔ mee tsikpe do tso, Eye dziƒoketsiwo ya ɖe, ame kae dzi wo
30 Esime tsiwo ŋkume sẽ abe kpe ene, Eye tsi goglo la ŋgɔ bla zu tsikpe?
31 Ðe nàte ŋu asa Kima ɣletivihatsotso ƒe kawo, Alo atu Kesil ɣletivihatsotso ƒe kawoa?
32 Ðe nàte ŋu akplɔ ɣletivihatsotso adoe le eƒe ɣeyiɣi dzi Alo afia mɔ Ayis ɣletivihatsotso la kple viawoa?
33 Ðe nènya dziƒo ƒe sewoa, Alo ɖe nàte ŋu ana eƒe ŋusẽ naɖu anyigba dzia?
34 Ðe nàte ŋu akɔ gbe dzi ado ɣli na alilikpo Ne wòana tsi natsyɔ dziwòa?
35 Ðe nàte ŋu adɔ dzikedzowoa? Ale be woava gblɔ na wò be, ‘Míawoe nye esia!’
36 Ame kae tsɔ nunya de alilikpowo me, Alo ame kae na gɔmesese yamenu wɔnukuwo?
37 Ame ka sie nunya le be wòaxlẽ alilikpowo, Alo ame kae ate ŋu atrɔ dziƒotsizewo abu anyi
38 Ale be kewɔ nazu bafifi Eye anyikɔwo nalé ɖe wo nɔewo ŋu?
39 Ðe nàte ŋu ada ade alé nu na dzata, Alo afa dɔwuame nu na dzataviwo
40 Ne wotsyɔ akɔ ɖe bebeƒewo Alo de xa ɖe wo nɔƒewoa?
41 Ame kae dia nuɖuɖu na akpaviã, Ne viawo le xɔxlɔ̃m na Mawu be wòaxɔ na yewo, Eye wole tsatsam le esi naneke meli woaɖu o ta?
39:1-30
39 “Ðe nènya ɣeyiɣi si agamegbɔ̃ dzia via?
Èkpɔ zinɔ ƒe vidzidzi teƒe kpɔa? 2 Ðe nèxlẽa ɣleti siwo fu nɔa wo ƒoa?
Alo ɖe nènya ɣeyiɣi si tututu wodzia via? 3 Wobɔbɔna dzia vi, Eye woƒe kuléle nu tsona.
4 Ŋusẽ ɖoa wo viwo ŋu, eye wotsina le gbe me; Wodzona, eye womegagbɔna vaa wo gbɔ o.
5 Ame kae na ablɔɖe gbetedzi, Eye ame kae tu kae?
6 Metsɔ gbegbe wɔ aƒe nɛ Eye dzenyigbae nye enɔƒe.
7 Hoowɔwɔ si ɖina le du me la ɖia kokoe nɛ; Mesea lãkplɔla ƒe ɣlidodo o.
8 Etsana dia gbeɖuƒe le togbɛwo dzi Eye wòdia gbe mumu ɖe sia ɖe yome mɔ.
9 Ðe gbenyi alɔ̃ asubɔ wòa? Alo ɖe wòatsi wò lãkpo me adɔa?
10 Ðe nàte ŋu ade ka gbenyi be wòaŋlɔ agble, Alo ana wòagudu bali me le yowòmea?
11 Ðe nàɖo ŋu ɖe eƒe ŋusẽ geɖe la ŋu Ahatsɔ wò dɔ gãwo agblẽ ɖe esi mea?
12 Ðe nàɖo ŋu ɖe eŋu wòatsɔ wò agblemenukuwo agbɔe na wò Ahaƒo enu ƒu ɖe wò nukuƒoƒea?
13 Golo ƒoa eƒe aʋala kpakpakpa dzidzɔtɔe, Evɔ ɖe woate ŋu atsɔ eƒe aʋala kple eƒe fu asɔ kple damixe tɔa?
14 Elabena egblẽa eƒe azi ɖe anyigba, Eye wònana ke dea dzo wo me.
15 Eŋlɔna be be woate ŋu aɖo afɔ wo dzi woagbã, Alo be gbemelã aɖe ate ŋu azɔ wo dzi.
16 Ewɔa ŋlɔmi le viawo ŋu, abe menye etɔwoe wonye o ene; Mevɔ̃na be yeƒe agbagbadzedze azu dzodzro o.
17 Elabena Mawu na nunya bɔe Eye mena gɔmesese aɖekee o.
18 Gake ne etso, ƒo aʋala la, Sɔ kple edola ƒe nu ɖia kokoe nɛ.
19 Wòe na ŋusẽ sɔa? Wòe ɖo kɔdza kɔ ŋu nɛa?
20 Àte ŋu ana wòati kpo abe ʋetsuvi enea? Eƒe ŋɔtimetudada dzia ŋɔ.
21 Etsɔa afɔ kaa anyigba le bali me, eye wòtia kpo kple ŋusẽ; Elũna ɖe aʋa me.
22 Ŋɔdzi ɖia kokoe nɛ, eye mevɔ̃a naneke o. Megbugbɔna ɖe megbe le yi nu o.
23 Aŋutrɔ ŋkɔ le ɖiɖim le eƒe axadzi; Nenema kee nye akplɔ kple akplɔvi siwo le dzo dam la hã.
24 Etia kpo kple dzidzɔ helɔnɛ ɖe eme, Eye megatea ŋu lalana ne aʋakpẽ ɖi o.
25 Ne aʋakpẽ nya ɖi ko la, egblɔna be, ‘Eɖo dzi vɔ!’ Esea aʋa ƒe ʋeʋẽ tso adzɔge ʋĩi Esea aʋafiawo ƒe gbeɖeɖe kple aʋaɣli.
26 Wò nunya nue xe ƒonu dzona yia dzi ʋĩi, Eye wòkea eƒe aʋalawo ɖoa ta anyiehea?
27 Alo wò gbeɖeɖe nue hɔ̃ dzona yia dzi Hewɔa atɔ ɖe kɔkɔƒea?
28 Eye wò gbeɖeɖe nue wònɔa agakpe dzi hetsia afi ma dɔna, Eye wòtsɔa agakpe tsakliwo tome wɔa eƒe bebeƒea?
29 Afi ma wòtsona dia nuɖuɖu; Eƒe ŋkuwo kpɔa nu le didiƒe ʋĩi ke.
30 Viawo noa ʋu; Eye afi si ame tsiaʋawo le la, afi mae wònɔna.”
40:1-24
40 Yehowa yi edzi gblɔ na Hiob be:
2 “Ðe vɔ̃eɖenamela ate ŋu ahe nya kple Ŋusẽkatãtɔ la? Ame si be yele nya gbem na Mawu la neɖo eŋu.”
3 Hiob ɖo eŋu na Yehowa be:
4 “Kpɔ ɖa! Nyemedze o.
Nya kae matsɔ aɖo eŋu na wò?
Meɖo asi nu. 5 Meƒo nu zi ɖeka, eye meɖe nu le eme; Meƒo nu zi eve, eye nyemagagblɔ nya aɖeke akpee o.”
6 Eye Yehowa ƒo nu na Hiob le ahom me be:
7 “Meɖe kuku, bla ali dzi abe ŋutsu ene, Ne mabia nya wò nàɖo eŋu nam mase.
8 Ðe nàte ŋu atsɔ nya ɖe nye dzɔdzɔenyenye ŋua? Ðe nàbu fɔm ne tɔwò nàdzɔa?
9 Ðe wò alɔkame sesẽ de Mawu vavã la tɔ nua, Alo ɖe nàte ŋu aɖe gbe abe eya enea?
10 Ekema tsɔ ŋutikɔkɔe kple gãnyenye ɖo atsyɔ̃e; Eye nàta bubu kple atsyɔ̃.
11 Trɔ wò dziku helĩhelĩ la ƒo ɖi; Di dadalawo katã ne nàɖiɖi wo ɖe anyi.
12 Di dadalawo katã ne nàbɔbɔ wo ɖe anyi, Eye nàfanya ame vɔ̃ɖiwo le afi si wole.
13 Ði wo katã ɖe ke me; Eye nàbla wo ɖe teƒe ɣaɣla,
14 Ekema nye ŋutɔ malɔ̃ ɖe edzi na wò, Be wò nuɖusi ate ŋu axɔ na wò.
15 Kpɔ Behemot si mewɔ abe wò ke ene la ɖa. Eɖua gbe abe nyi ene.
16 Kpɔ ŋusẽ si gbegbe le eƒe ali me Kple ŋusẽ triakɔ si le eƒe ƒodokawo me ɖa!
17 Elia eƒe asike abe sederti ene; Eƒe atagbomeka titriwo lɔ̃ ɖe wo nɔewo me.
18 Eƒe ƒuwo le abe akɔbliga siwo me do le ene; Eƒe afɔwo sesẽ abe gayibɔkpɔtiwo ene.
19 Eyae nye gbãtɔ le Mawu ƒe dɔwo dome. Ewɔla koe ate ŋu atsɔ yi ɖe eŋu.
20 Elabena nuɖuɖu miena ɖe towo dzi nɛ, Afi si gbemelãwo katã ɖia adzrɔ le.
21 Ŋùtiwo tee wòmlɔna, Eye wòbena ɖe aɖawo me, le tɔba me.
22 Ŋùtiwo doa vɔvɔli ɖe edzi, Amuti siwo le tɔʋuwo to la ƒo xlãe.
23 Ne tɔwo nyra hã, dzika metsoa eƒo o. Ne Yordan-tɔsisi le ƒoƒom ɖe nu ŋu nɛ hã, eɖea dzi ɖi bɔkɔɔ.
24 Ðe ame aɖe ate ŋu alée esime wòfɔ ŋku ɖe edzi gãa, Alo aƒo ga ɖe ŋɔti me nɛa?
41:1-34
41 “Ðe nàte ŋu atsɔ ƒu aɖe Leviatan Alo atsɔ ka abla eƒe aɖe ate ɖe nu me nɛa?
2 Ðe nàte ŋu ade ka ŋɔti me nɛ, Alo atsɔ ƒu aŋɔ eƒe glãa?
3 Ðe wòaƒo koko na wò zi geɖe, Alo ɖe wòaƒo nu na wò kple gbe blewua?
4 Ðe wòabla nu kpli wò, Ne nàxɔe wòazu wò kluvi le eƒe agbe me katã?
5 Ðe nàfe kplii abe xevi enea, Alo ɖe nàde kae na viwònyɔnuviwoa?
6 Ðe nudzralawo atsɔ woƒe adzɔnuwo aɖɔliia?
7 Ðe nàte ŋu atsɔ ʋã aŋɔ eƒe ayi Alo atsɔ akplɔ atɔ eƒe taa?
8 Ka asi eŋu kpɔ; Àkpɔe be avu blibo wòanye, eye màgawɔe akpɔ gbeɖe o!
9 Ne ewɔ na wò be yeate ŋu akpe edzi la, ke èble ɖokuiwò.
Ekpɔkpɔ ɖeɖe dzaa adzi ŋɔ na wò. 10 Ame aɖeke make atsɛ aʋuʋui o.
Ke ame kae ate ŋu anɔ te ɖe nunye? 11 Ame kae tre nunanam, ne maɖo eteƒe nɛ?
Nu siwo katã le dziƒo bliboa te la, tɔnyee. 12 Nyemagbe nuƒoƒo le eƒe ŋutinuwo, Eƒe ŋusẽ kple eƒe nɔnɔme dzeani la ŋu o.
13 Ame kae aflo eƒe akpa le eŋu?
Ame kae ate ŋu aɖo eƒe glãwo me? 14 Ame kae ate ŋu ake eƒe nu?
15 Tsro trikpawo ɖo ɖe eƒe dzimegbe, Wolé ɖe wo nɔewo ŋu kpaɖikpaɖi.
16 Wodre ɖe wo nɔewo ŋu ale gbegbe Be ya gɔ̃ hã mate ŋu ato wo me o.
17 Ðe sia ɖe lé ɖe nɔvia ŋu; Woƒo ɖe wo nɔewo me ale gbegbe be womate ŋu ama wo me o.
18 Eƒe nyènye ɖeɖe dzaa kea dzo, Eye eƒe ŋkuwo klẽna hɛ̃ abe agudzedze ene.
19 Dzoƒaɖewo dona tso eƒe nu me; Dzoxiwo hlẽna ŋeŋeŋe.
20 Dzudzɔ tuna tso eƒe ŋɔti me Abe dzokpo si me wodo ketidzo ɖo ene.
21 Eƒe gbɔgbɔ naa aka léa dzo, Eye dzoƒaɖewo dona tsoa eƒe nu me.
22 Ŋusẽ geɖe le eƒe kɔ me, Eye ŋɔdzi tia kpo le eŋgɔ.
23 Eƒe ayi mlɔ wo nɔewo dzi; Wolé ɖe wo nɔewo ŋu kpaɖii be womeʋãna o.
24 Eƒe dzi sẽ abe kpe ene, Ɛ̃, esẽ abe té si dzi wotua nu le ene.
25 Ne etso la, dzidzi ƒoa ŋusẽtɔwo gɔ̃ hã; Ne eʋã eɖokui la, woluluna.
26 Ne yi va tui la, mekpea edzi o; Eye akplɔ, ga biɖoe alo aŋutrɔ hã meɖia naneke nɛ o.
27 Gayibɔ le nɛ abe gbe ƒuƒu ko ene, Akɔbli abe ati si nyunyɔ ene.
28 Aŋutrɔ menyanɛ ɖe nu o; Akafokpe le nɛ abe ahɔ̃liti ko ene.
29 Ebua kpo abe ahɔ̃liti ene, Eye akplɔ ƒe ʋɔlulũ ɖia kokoe nɛ.
30 Eƒe dɔmegbɔ le abe sonu gaglɛ ɖaɖɛwo ene; Eɖea fli ɖe ba me abe luƒotasiaɖam ene.
31 Enana tɔ gɔme fiẽna wlɔwlɔwlɔ abe nuɖaze me ene; Eblua atsiaƒu abe amiɖaze me ene.
32 Enana etoƒe le tɔ dzi klẽna le eyome; Ale tɔa dzi funa kpii abe ta ƒowɔ ene.
33 Etɔgbi aɖeke mele anyigba dzi o, Nuwɔwɔ si ŋɔ medzina o lae wònye.
34 Eklẽa ŋku ɖe nu sia nu si doa eɖokui ɖe dzi la.
42:1-17
42 Eye Hiob ɖo eŋu na Yehowa be:
2 “Azɔ menyae be àte ŋu awɔ nu sia nu Eye naneke meli nàɖo, si màte ŋu awɔ o.
3 Ègblɔ be, ‘Ame kae nye esia si le nu tsyɔm nye adaŋudede dzi numanyamanyatɔe?’ Nyateƒee, meƒo nu, esi nyemese nuwo gɔme o, Elabena wonye nu siwo wɔ nuku ale gbegbe, siwo nyemenya o.
4 Ègblɔ be, ‘Meɖe kuku, ɖo to, ne maƒo nu. Mabia nya wò nàɖo eŋu nam.’
5 Wogblɔ nya le ŋuwò mese, Ke azɔ la, nye ŋkuwo kpɔ wò.
6 Esia tae melɔ̃ ɖe edzi be nyemegblɔe nyuie o, Eye metrɔ dzi me le ke kple afi me.”
7 Esi Yehowa gblɔ nya siawo na Hiob vɔ la, Yehowa gblɔ na Temantɔ Elifaz be: “Medo dziku ɖe wò kple xɔ̃wò eveawo ŋu vevie, elabena miegblɔ nyateƒea tso ŋunye abe ale si nye subɔla Hiob wɔe ene o.
8 Eya ta milé nyitsu adre kple agbo adre miayi nye subɔla Hiob gbɔ, ne miasa numevɔ ɖe mia ɖokuiwo ta. Eye nye subɔla Hiob nado gbe ɖa ɖe mia ta. Eya ƒe kukuɖeɖee mase hafi nyemaɖo eteƒe na mi ɖe miaƒe bometsitsi la nu o, elabena mieto nyateƒe le ŋunye abe ale si nye subɔla Hiob wɔe ene o.”
9 Eya ta Temantɔ Elifaz, Suatɔ Bildad, kple Naamatɔ Zofar yi ɖawɔ abe ale si tututu Yehowa gblɔ na wo ene. Eye Yehowa se Hiob ƒe gbedodoɖa.
10 Esi Hiob do gbe ɖa ɖe exɔlɔ̃awo ta vɔ la, Yehowa ɖe Hiob ƒe xaxawo ɖa eye wòna Hiob gazu kesinɔtɔ.
Yehowa ɖo nu siwo katã nɔ esi tsã la teƒe nɛ zi gbɔ zi eve. 11 Eye nɔviaŋutsuwo kple nɔvianyɔnuwo katã kpakple eƒe ame nyanyɛwo katã va egbɔ heɖu nu kplii le eƒe aƒe me. Wodo baba nɛ hefa akɔ nɛ le vɔ̃ siwo katã ŋu Yehowa ɖe mɔ ɖo wova edzi la ta. Eye wo dometɔ ɖe sia ɖe na ga kple sikasigɛe.
12 Ale Yehowa yra Hiob le eƒe agbenɔƒe mamlɛawo me wu ale si wònɔ le gɔmedzedzea, ale be alẽ akpe wuiene, kposɔ akpe ade, nyi eveve teƒe akpe ɖeka kple tedzinɔ akpe ɖeka va su Hiob si.
13 Wogadzi viŋutsu adre kple vinyɔnu etɔ̃ nɛ.
14 Ena ŋkɔ nyɔnuvi gbãtɔ be Yemima, evelia be Kezia, etɔ̃lia be Keren-Hapuk.
15 Womekpɔ nyɔnu dzetugbe aɖeke le anyigba la katã dzi kpɔ abe Hiob vinyɔnuawo ene o, eye wo fofo na domenyinu wo ɖe wo nɔviŋutsuwo dome.
16 Le nu siawo megbe la, Hiob ganɔ agbe ƒe alafa ɖeka blaene, eye wòkpɔ viawo kple tɔgbuiyɔviawo va se ɖe dzidzime enelia dzi.
17 Hiob tsi, eye agbenɔnɔ ɖi kɔ nɛ hafi wòku.
Lododowo
1:1-33
1 Israel-fia Salomo, David vi, ƒe lododowoe nye esiawo:
2 Ne woadze nunya eye woaxɔ amehehe; Ne woase nya goglowo gɔme;
3 Ne woaxɔ hehe si naa gɔmesese deto sua ame si, Ne woawɔ nu dzɔdzɔe, abu nuwo ŋu nyuie ahawɔ nu si le eteƒe;
4 Ne ame makpɔnuteƒewo nadze aɖaŋu; Ne ɖekakpui nadze nunya eye tamebubuŋutete nasu esi.
5 Nunyala asee, eye wòasrɔ̃ nu geɖe akpee; Eye nugɔmesela axɔ mɔfiame nyuitɔwo,
6 Ne wòase lododowo, abebubuwo, Nunyalawo ƒe nyawo kple woƒe adzowo gɔme.
7 Yehowa vɔvɔ̃e nye sidzedze ƒe gɔmedzedze.
Bometsilawoe doa vlo nunya kple amehehe.
8 Vinye, se fofowò ƒe amehehe, Eye mègagbe dawò ƒe nufiame o.
9 Elabena seƒoƒotsihe dzeani wònye na wò ta Kple kɔgɛ nyui na wò kɔ.
10 Vinye, ne nu vɔ̃ wɔlawo le nuwò blem la, mègalɔ̃ ɖe edzi o.
11 Ne wogblɔ be: “Yi kpli mí.
Na míade xa akɔ ʋu ɖi.
Na míanɔ adeklo dzi ɖe ame maɖifɔwo ŋu dzro ko.
12 Na míami wo agbagbee abe ale si Tsiẽƒe mia amee ene, Míami wo bliboe abe ale si wònɔna na ame siwo yina aʋli me ene.
13 Na míaxɔ woƒe nu veviwo katã; Míatsɔ aboyonu ayɔ míaƒe xɔwo me taŋ.
14 Va wɔ ɖeka kpli mí, Ale be míama nu siwo míeda adzoe la sɔsɔe.”
15 Vinye, mègayi kpli wo o.
Mègaɖo afɔ woƒe toƒewo o,
16 Elabena woƒe afɔ tsɔna ɖe nu vɔ̃ɖi wɔwɔ ŋu; Eye wozãna ɖe ʋukɔkɔɖi ŋu.
17 Ne woɖo ɖɔ ɖi na xevi le xevia ŋkume la, dzodzroe.
18 Esia tae ame siawo dea xa ɖi ɖe ʋukɔkɔɖi ŋu ɖo; Wobena be yewoaɖe amewo ƒe agbe ɖa.
19 Aleae ame siwo katã dia viɖe ƒoɖi la ƒe mɔwo le, Ke viɖe ƒoɖi la aɖe ame siwo ƒe asi su edzi la ƒe agbe ɖa.
20 Nunya vavãtɔ le ɣli dom le kpɔdomee.
Eƒe gbe le dzi dem le ablɔwo me.
21 Ele ɣli dom le ablɔ siwo dzi zinyenye le la ƒe dzogoe dzi.
Ele gbɔgblɔm le dua ƒe agbowo nu be:
22 “Va se ɖe ɣekaɣi mi ame manyanuwo mianɔ numanyamanya dzi?
Va se ɖe ɣekaɣi mi fewuɖulawo mianɔ dzidzɔ kpɔm ɖe fewuɖuɖu ŋu?
Eye va se ɖe ɣekaɣi mi bometsilawo mianɔ fu lém sidzedze?
23 Nye mokaname neʋã mi.
Ekema matrɔ nye gbɔgbɔ akɔ ɖi na mi; Mana mianya nye nyawo.
24 Esi meyɔ mi gake miegbe, Meke nye abɔwo me na mi gake mia dometɔ aɖeke mede nu eme nam o,
25 Miedo toku nye aɖaŋuɖoɖowo katã, Eye miegbe nye mokanamewo.
26 Nye hã mako nu ne vɔ̃ dzɔ ɖe mia dzi; Maɖe alɔme le mia ŋu ne nu si dzia ŋɔ na mi la dzɔ,
27 Ne nu si dzia ŋɔ na mi la va mia dzi abe ahom ene, Ne vɔ̃ ɖi kpe mi abe ahomya ene, Eye hiã kple xaxa tu mi.
28 Ɣemaɣi la, woayɔm gake nyematɔ o; Woadim vevie gake womakpɔm o,
29 Elabena wolé fu sidzedze, Eye wometia Yehowa vɔvɔ̃ o.
30 Wogbe nye aɖaŋuɖoɖowo; Wodo vlo nye mokanamewo katã.
31 Eya ta woakpɔ woƒe nuwɔnawo me tsonuwo, Eye woƒe adaŋudedewo ayɔ ko na wo.
32 Elabena ame makpɔnuteƒewo la, woƒe tosesẽe awu wo, Eye bometsilawo ya, kakaɖeameɖokuidzie atsrɔ̃ wo.
33 Ke ame si ɖoa tom la, anɔ anyi dedie, Aɖe dzi ɖi, eye vɔ̃ madzi ŋɔ nɛ o.”
2 Vinye, ne èxɔ nye nuƒoƒo wɔ tɔwòe, Eye nèdzra nye sededewo ɖo abe kesinɔnu ene,
2 Ne èƒu to anyi ɖe nunya ŋu, Eye nèbi wò dzi ɖe nugɔmesese ŋu;
3 Ɛ̃, ne èdo ɣli yɔ gɔmesese, Eye nèkɔ wò gbe dzi ɖe nugɔmesese ŋu;
4 Ne èdinɛ abe klosalo ene, Eye nèdia eyome mɔ abe kesinɔnu ɣaɣla ene la,
5 Ekema àse Yehowa vɔvɔ̃ gɔme, Eye wò asi atu sidzedze Mawu.
6 Elabena Yehowae naa nunya; Eƒe nu mee sidzedze kple nugɔmesese dzɔ tso.
7 Edzraa nunya vavãtɔ ɖo ɖi na nu dzɔdzɔe wɔlawo; Akpoxɔnu wònye na ame siwo ƒe zɔzɔme ŋu fɔɖiɖi mele o,
8 Elabena ekpɔa egbɔ be nya dzɔdzɔe to eƒe mɔ, Eye wòdzɔa ame siwo wɔa nuteƒe nɛ la ƒe toƒe ŋu.
9 Ekema àse nu si le dzɔdzɔe, nu si sɔ, kple nu si le eteƒe gɔme, Ɛ̃, àse mɔ nyuiwo katã gɔme.
10 Ne nunya ge ɖe wò dzi me, Eye sidzedze vivi wò luʋɔ nu la,
11 Ekema tamebubuŋutete adzɔ ŋuwò, Eye nugɔmesese akpɔ tawò,
12 Ne wòaɖe wò tso mɔ vɔ̃ dzi, Tso ame si gblɔa nya tovo la si me,
13 Tso ame siwo gblẽa mɔ dzɔdzɔe ɖi Be woazɔ blukɔ me la si me,
14 Tso ame siwo kpɔa dzidzɔ ɖe vɔ̃wɔwɔ ŋu, Eye wotsoa aseye ɖe nu tovo siwo gbɔ eme ŋu la si me,
15 Wo, ame siwo ƒe toƒe le gɔdɔ̃gɔdɔ̃, Eye woƒe nuwɔnawo katã nye amefuflu sɔŋ.
16 Aɖe wò tso nyɔnu dzeha si me, Tso nyɔnu ahasitɔ aɖeŋanɛtɔ si me;
17 Eya, ame si gblẽ eƒe ɖetugbuimexɔlɔ̃ vevi ɖi, Eye wòŋlɔ nubabla si le eya kple eƒe Mawu dome la be;
18 Elabena eƒe aƒe kplɔa ame yia ku me, Eye eƒe toƒewo ɖo ta aʋlimeyila siwo ŋu wɔna vɔ le la gbɔ.
19 Ame siwo katã dɔna kplii la dometɔ aɖeke magatrɔ agbɔ loo Alo agatrɔ ava agbemɔ la dzi o.
20 Eya ta to ame nyuiwo ƒe toƒe, Eye nànɔ ame dzɔdzɔewo ƒe mɔ dzi,
21 Elabena ame dzɔdzɔewo koe anɔ anyigba la dzi, Eye ame maɖifɔwoe asusɔ ɖe edzi.
22 Ke woatsrɔ̃ ame vɔ̃ɖiwo ɖa le anyigba la dzi, Eye woaho ame maɖianukwarewo ɖa le edzi.
3:1-35
3 Vinye, mègaŋlɔ nye nufiame be o, Eye wò dzi nèku ɖe nye sededewo ŋu,
2 Elabena woahe agbe didi, Agbenɔƒewo kple ŋutifafa vɛ na wò.
3 Lɔlɔ̃ vavã kple nuteƒewɔwɔ megate ɖa le gbɔwò o.
Tsɔ wo de kɔ; Ŋlɔ wo ɖe wò dzi ƒe nuŋlɔkpe dzi;
4 Ekema amenuveve kple gɔmesese nyui asu asiwò Le Mawu kple amegbetɔwo ŋkume.
5 Ðo ŋu ɖe Yehowa ŋu tso dzi blibo me, Eye mègaɖo ŋu ɖe wò ŋutɔ wò gɔmesese ŋu o.
6 Lé ŋku ɖe eŋu le wò mɔwo katã dzi, Ekema ana wò mɔwo nadzɔ.
7 Mèganye nunyala le ɖokuiwò ŋkume o.
Vɔ̃ Yehowa, eye nàtsri vɔ̃.
8 Esia ada gbe le ŋuwò, Eye wòana wò ƒuwo me nafa miaa.
9 Tsɔ wò nunɔamesi veviwo Kple wò agblemenuwo katã ƒe gbãtɔwo de bubu Yehowa ŋu;
10 Ekema nu ayɔ wò ava taŋtaŋ, Eye wain yeye ayɔ wò ahazewo agbagba.
11 Vinye, mègagbe Yehowa ƒe amehehe o, Eye eƒe mokaname megati wò o,
12 Elabena ame siwo Yehowa lɔ̃na lae wòkaa mo na, Abe ale si ko vifofo wɔna na via si gbɔ melɔ̃a nu le o la ene.
13 Dzidzɔtɔe nye ame si ke ɖe nunya ŋu Kple ame si si nugɔmesese su;
14 Elabena eƒe amesinɔnɔ nyo wu klosalo ƒe amesinɔnɔ, Eye eƒe viɖe ƒo sika ta.
15 Exɔ asi wu adzagba, Eye nu siwo dzroa wò la dometɔ aɖeke mede enu o.
16 Elé agbe didi ɖe ɖusi; Eye wòlé kesinɔnuwo kple bubu ɖe mia.
17 Eƒe mɔwo nye vivisesemɔ, Eye eƒe toƒewo katã nye ŋutifafa sɔŋ.
18 Agbeti wònye na ame siwo lée ɖe asi, Eye woayɔ ame siwo vàe goŋgoŋ la be dzidzɔtɔwo.
19 Nunyae Yehowa tsɔ ɖo anyigba la gɔme anyi.
Nugɔmesesee wòtsɔ li ke dziƒowo.
20 Eƒe sidzedzee na tsi goglowo me ma, Eye wòna alilikpowo dza zãmu.
21 Vinye, mègana wòadzo le ŋku dzi na wò o.
Lé nunya vavãtɔ me ɖe asi eye nàdzɔ tamebubuŋutete ŋu,
22 Ekema woanye agbe na wò, Kple atsyɔ̃ɖonu na wò kɔ;
23 Ekema àlé wò mɔ atsɔ dedie, Eye wò afɔ makli nu gbeɖe o.
24 Ne èmlɔ anyi la, màvɔ̃ naneke o; Àdɔ alɔ̃, eye alɔ̃ avivi nuwò.
25 Ŋɔdzi si ava kpoyi la mado vɔvɔ̃ na wò o, Eye ahom si gbɔna ame vɔ̃ɖiwo dzi hã matso dzika ƒo na wò o.
26 Elabena Yehowa anye wò ŋuɖoɖeŋutɔ; Aɖe wò afɔ tso mɔ̃tetrewo me.
27 Mègagbe nyuiwɔwɔ na ame siwo wòle be nàwɔe na, Nenye be ŋutete le ŋuwò na ewɔwɔ o.
28 Mègagblɔ na hawòvi be, “Heyi, eye nàgatrɔ ava, etsɔ ne mana wò,” Evɔ nu le asiwò nànae fifia hafi o.
29 Mègaɖo vɔ̃ aɖeke ɖe hawòvi ŋu, Esime wòɖe dzi ɖi le gbɔwò o.
30 Mègawɔ dzre kple ame aɖeke yakatsyɔ Ne mewɔ vɔ̃ aɖeke wò o.
31 Mègaʋã ŋu ŋutasẽnuwɔla o, Eye eƒe mɔ aɖeke meganyo ŋuwò o,
32 Elabena Yehowa nyɔa ŋu ameflula, Ke tsi metoa Eya kple nu dzɔdzɔe wɔlawo dome o.
33 Yehowa ƒe fiƒode le ame vɔ̃ɖiwo ƒe aƒe dzi, Ke eyraa ame dzɔdzɔewo ya ƒe aƒe.
34 Elabena eɖua fewu le fewuɖulawo ŋu, Ke evea ɖokuibɔbɔlawo ya nu.
35 Bubu anye nunyalawo ƒe domenyinu, Ke bometsilawo ya, ŋukpenanue nye woƒe adegbeƒonu.
4:1-27
4 Mi viwo, mise mia fofo ƒe amehehe; Miɖo to, ne gɔmesese nasu mia si,
2 Elabena mɔfiame nyui nam mele mi; Migagbe nye nufiame o.
3 Vi vavã aɖee menye na fofonye, Eye vi malɔ̃nugbɔe menye na danye.
4 Efia num eye wògblɔ nam be: “Wò dzi neku ɖe nye nyawo ŋu vevie.
Lé nye sededewo me ɖe asi, ne nànɔ agbe.
5 Ƒle nunya, eye nàƒle gɔmesese.
Mègaŋlɔe be o, eye mègate ɖa le nye nyawo ŋu o.
6 Mègagblẽe ɖi o, ekema adzɔ ŋuwò.
Lɔ̃e, ekema akpɔ tawò.
7 Nunyae nye nu vevitɔ, eya ta dze nunya, Eye hekpe ɖe nu siwo katã su asiwò ŋu la, ƒle gɔmesese hã.
8 De asixɔxɔ gã eŋu, ekema ado wò ɖe dzi.
Kpla asi kɔ nɛ, ekema ahe bubu vɛ na wò.
9 Aɖɔ seƒoƒotsihe nyui ɖe ta na wò; Atsyɔ̃fiakuku wòanye le ta na wò.”
10 Vinye, see, eye nàxɔ nye nyawo awɔ tɔwòe, Ekema wò agbenɔƒewo asɔ gbɔ fũu.
11 Mafia nunyamɔ wò; Eye makplɔ wò to toƒe dzɔdzɔewo.
12 Ne èle zɔzɔm la, naneke maɖo ata me na wò o; Eye ne èle du ƒum la, màkli nu o.
13 Và amehehe goŋgoŋ; mègana wòado le asiwò me o.
Lé eme ɖe asi, elabena eyae nye wò agbe.
14 Mègaɖo afɔ ame vɔ̃ɖiwo toƒe o, Eye mègazɔ ame baɖawo ƒe mɔ dzi o.
15 Ƒo asa nɛ, mègato edzi o; Dze to afi bubu, nàto eŋu ayi.
16 Elabena ne womewɔ vɔ̃ o kpaa, womedɔa alɔ̃ o.
Ne womeƒu ame anyi o la, alɔ̃ buna ɖe wo.
17 Elabena vɔ̃ɖinyenyee nye abolo woɖuna, Eye ŋutasesẽe nye aha wonona.
18 Ke ame dzɔdzɔewo ƒe toƒe le abe agudzedze ƒe kekeli Si nɔa kɔkɔm ɖe edzi va se ɖe esime ŋu kena keŋ ene.
19 Ame vɔ̃ɖiwo ƒe mɔ le abe blukɔ ene; Womenya nu si na wole nu klim o.
20 Vinye, lé to ɖe nye nyawo ŋu; Ƒu to anyi ɖe nye nuƒoƒo ŋu nyuie.
21 Womegate ɖa le ŋkuwòme o; Dzra wo ɖo ɖe wò dzi ƒe gogloeƒe ke,
22 Elabena agbe wonye na ame siwo kena ɖe wo ŋu, Kple lãmesẽ na ameti blibo la.
23 Dzɔ wò dzi ŋu wu nu bubu ɖe sia ɖe, Elabena eya mee agbe tsona.
24 Nya totrowo meganɔ nu na wò o, Te alakpanuyi ɖa xaa tso ɖokuiwò gbɔ.
25 Wò ŋkuwo nekpɔ ŋgɔ tẽe, Ɛ̃, wò ŋku nelé mɔ ɖeka tsɔ le ŋgɔwò tẽe.
26 Ðe toƒe sɔsɔe na wò afɔ, Ekema kakaɖedzi anɔ wò mɔwo katã ŋu.
27 Mègadze ɖe ɖusi alo mia me o.
Te wò afɔ ɖe aga tso vɔ̃ gbɔ.
5:1-23
5 Vinye, lé to ɖe nye nunya ŋu.
Ƒu to anyi ɖe nye nugɔmesese ŋu nyuie,
2 Ne nàdzɔ wò tamebubuŋutete ŋu Eye wò nuyiwo nedzra sidzedze ɖo.
3 Elabena nyɔnu dzeha ƒe nuyiwo le abe anyixe si le anyitsi tsyɔm ene, Eye eƒe veme zrɔ̃ drẽdrẽdrẽ wu ami.
4 Ke mlɔeba la, evena abe atsa ene Eye wòɖana abe yi nuevee ene.
5 Eƒe afɔwo ɖi abu yina ku gbɔ.
Eƒe afɔɖeɖewo ɖo ta Tsiẽƒe tẽe.
6 Mebua agbemɔ ŋu kura o.
Eƒe mɔwo glɔ̃, evɔ eya ŋutɔ menya afi si wòɖo tae o.
7 Eya ta vinyewo, miɖo tom, Eye migado toku nye numenyawo o.
8 Te ɖokuiwò ɖa xaa tso nyɔnu sia tɔgbi gbɔ; Eye mègagogo eƒe agbo nu o,
9 Ne nàgatsɔ wò bubu ana ame tutɔ Alo ase veve le ƒe siwo gbɔna me o;
10 Ne amedzro nagaɖu wò nunɔamesiwo, Alo nu siwo nèkpe fu kpɔ la nagava tsi ame tutɔ ƒe me o.
11 Ne menye nenema o la, àva nɔ hũ ɖem le wò agbe ƒe nuwuɣi, Ne wɔna vɔ le wò ŋutilã kple wò ametia ŋu,
12 Eye nàgblɔ be: “Ao, nu ka ŋuti melé fu amehehe!
Nu ka ŋuti nye dzi do vlo mokaname!
13 Nyemese ame siwo le nu fiamem ƒe gbe o, Eye nyemelé to ɖe nye nufialawo ŋu o.
14 Tsɔtsrɔ̃ ƒe agbo nu kee meva do ɖo Le ameha blibo la dome.”
15 No tsi tso wò ŋutɔ wò tsido me Kple tsi dzidzi tso wò ŋutɔ wò vudo me.
16 Ðe wò tsi adzi agbagba ɖe kpɔdomee, Eye wò tsiwo asi ato ablɔwo mea?
17 Wò ɖeka tɔ ko wòanye, Ke menye wò kple ame bubu tɔe o.
18 Wò tsidzɔƒe nanye yayra, Eye nàkpɔ dzidzɔ kple wò ɖekakpuimesrɔ̃,
19 Eya, si nye zinɔ lɔlɔ̃a kple agamegbɔ̃ dzeani la.
Eƒe nowo neɖi kɔ na wò ɣesiaɣi.
Eƒe lɔlɔ̃ nena nànɔ ya mum ɖaa.
20 Ekema vinye, nu ka ŋuti nyɔnu dzeha ana nànɔ ya mum, Alo nàku asi alime na nyɔnu ahasitɔ?
21 Elabena amegbetɔ ƒe mɔ le nuvo le Yehowa ŋkume; Eléa ŋku ɖe eƒe toƒewo katã ŋu.
22 Ame vɔ̃ɖi ŋutɔ ƒe vodadawo azu mɔ̃ aɖee, Eye eya ŋutɔ ƒe nu vɔ̃ ƒe kawo aɖee.
23 Eya ŋutɔe aku, elabena mexɔ amehehe o, Eye eƒe bometsitsi vivivo akplɔe atrae.
6:1-35
6 Vinye, ne èda megbe na hawòvi, Ne èna asi ame tutɔ ɖe nya aɖe dzi,
2 Ne ŋugbe si nèdo zu mɔ̃ ɖe wò, Eye wò numenya lé wò la,
3 Ekema vinye, wɔ esia, ne nàɖe ɖokuiwò, Elabena ège ɖe hawòvi si me: Yi egbɔ nàbɔbɔ ɖokuiwò, eye nàƒo koko na hawòvi la vevie.
4 Wò ŋku megadɔ alɔ̃ o, Eye wò aɖaba megadɔ akɔlɔ̃e o.
5 Wò afɔ netsɔ nàɖe ɖokuiwò le esi me abe sãde tso adela si me ene, Abe xevi tso xevimɔ̃trela si me ene.
6 Wò kuviatɔ, yi anyidi gbɔ; Lé ŋku ɖe eƒe nuwɔna ŋu, ne nàdze nunya.
7 Togbɔ be gbeɖela, amegã, alo dziɖula aɖeke mele esi o hã la,
8 Edzraa eƒe nuɖuɖu ɖo le dzomeŋɔli, Eye wòƒoa eƒe nuɖuɖu nu ƒu le nuŋeɣi.
9 Kuviatɔ, ɣekaɣie nànɔ aba dzi ase ɖo?
Ɣekaɣie nànyɔ tso alɔ̃ me?
10 Gadɔ alɔ̃ vie, gadɔ akɔlɔ̃e sẽe, Gade asi asitɛ me nàgbɔ ɖe eme vie,
11 Ekema ahedada aɖi ɖe wò abe fiafi ene, Eye hiã aƒo ɖe dziwò kpoyi abe adzoblasu ene.
12 Yakame kple ame vɔ̃ɖi lé nya totrowo ɖe nu le yiyim;
13 Emiaa ŋku ɖe ame, etitia afɔ ɖe anyigba, eye wòtsɔa eƒe asibidɛwo wɔa dzesi.
14 Nu tovo wɔwɔ le eƒe dzi me, Eye wòɖoa vɔ̃ ɖe tame ɣesiaɣi hedea dzre aƒe.
15 Eya ta gbegblẽ aƒo ɖe edzi kpoyi; Agbã zi ɖeka, eye gbedada manɔ eŋu o.
16 Nu adee Yehowa lé fui; Ɛ̃, nu adree nye ŋunyɔ nɛ:
17 Dadaŋkuwo, aʋatsoɖe, asi siwo kɔa ʋu maɖifɔ ɖi,
18 Dzi si ɖoa tame vɔ̃, afɔ siwo tsɔna ɖe vɔ̃wɔwɔ ŋu,
19 Aʋatsoɖasefo si daa alakpa ɣesiaɣi, Kple ame si dea dzre nɔviwo dome.
20 Vinye, lé fofowò ƒe sedede me ɖe asi, Eye mègagblẽ dawò ƒe nufiame ɖi o.
21 Bla wo ɖe wò dzi ŋu ɖaa; Eye nàxatsae ɖe wò kɔ ŋu.
22 Ne èle azɔli dzi la, akplɔ wò; Ne èmlɔ anyi la, adzɔ ŋuwò; Eye ne ènyɔ la, aƒo nu na wò.
23 Elabena akaɖie sedede la nye, Eye se la nye kekeli, Eye agbemɔe mokaname siwo wotsɔ ɖɔa ame ɖo la nye.
24 Woakpɔ tawò tso nyɔnu vɔ̃ɖi si me, Tso nyɔnu ahasitɔ aɖeŋanɛtɔ si me.
25 Mègana eƒe tugbedzedze nadzro wò le dzi me o, Eye mègana wòatsɔ eƒe ŋkuwo alé wò o,
26 Elabena gbolo la, ɖe wònaa abolokoe wɔa ame, Ke ŋutsu bubu srɔ̃ la, ɖe wònaa ame bua eƒe agbe xɔasi la.
27 Ðe ame ate ŋu aɖe dzo ɖe akɔnu, eye eƒe avɔwo nagbe fiafiã?
28 Alo ɖe ame azɔ dzoka xɔxɔwo dzi, eye eƒe afɔwo nagbe fiafiã?
29 Nenema kee wòanɔ na ame si dɔ ehavi srɔ̃ gbɔ; Ame sia ame si de asi eŋu la, matsi to mahemahee o.
30 Womedoa vlo fiafitɔ Ne efi fi be yeatsɔ atsi yeƒe dɔwuame nu o.
31 Ke ne asi tui la, aɖo eteƒe zi gbɔ zi adre; Atsɔ eƒe aƒemenu xɔasiwo katã ana.
32 Ame si wɔ ahasi kple nyɔnu la, tagbɔ mele esi o; Ame si wɔa nu sia kplɔa eɖokui dea tsɔtsrɔ̃ me.
33 Ƒoƒo kple vlodoamee atso eme nɛ, Eye womatutu eƒe ŋukpe ɖa o.
34 Elabena ŋuʋaʋãe nana ŋutsu ƒe dɔmedzoe flana; Eye makpɔ nublanui na ame ne ele hlɔ̃ biam o.
35 Maxɔ avulénu aɖeke o; Eye nunana gbogbo aɖeke hã mafa dzi nɛ o.
7:1-27
7 Vinye, lé nye nyawo me ɖe asi, Eye nàdzra nye sededewo ɖo abe kesinɔnu ene.
2 Lé nye sededewo me ɖe asi, ne nànɔ agbe; Lé be na nye nufiamewo abe wò ŋku ƒe gadaglamakui ene.
3 Bla wo ɖe wò asibidɛwo ŋu; Eye nàŋlɔ wo ɖe wò dzi ƒe nuŋlɔkpe dzi.
4 Gblɔ na nunya be, “Nɔvinyenyɔnu nènye,” Eye nàyɔ gɔmesese be, “nye ƒometɔ,”
5 Ne woakpɔ tawò tso nyɔnu dzeha si me, Tso nyɔnu ahasitɔ si ɖea ami ɖe eƒe nyawo la si me.
6 Menɔ nye xɔ ƒe fesre nu Nɔ nu kpɔm to adzrala me,
7 Eye esi menɔ ŋku lém ɖe ɖekemanyalawo ŋu la, Mede dzesi ɖekakpui aɖe si si tagbɔ mele o la le sɔhɛwo dome;
8 Eto mɔdodo si le nyɔnu aɖe ƒe dzogoe dzi yina, Eye wòzɔ ɖo ta eƒe aƒe gbɔ
9 Le fiẽ, esime xexea me nɔ tsyɔtsyɔm, Esime zã kple blukɔ nɔ dodom.
10 Eye mekpɔ nyɔnu aɖe va do goe, Edzra ɖo abe gbolo ene, eye ayedzedze le dzi me nɛ.
11 Eƒe gbe dea dzi, eye metsɔa ɖeke le naneke me o.
Metɔna ɖe aƒe me o.
12 Kaka nàkpɔa, eyae nye ema le gota, kasia eyae nye ekem le ablɔ me, Eye wòdea xa ɖe dzogoewo katã dzi.
13 Elée hegbugbɔ nu nɛ; Eɖo mo ta, eye wògblɔ nɛ be:
14 “Ele nam be masa ŋutifafavɔwo.
Mexe nye adzɔgbeɖefewo egbea.
15 Esia tae medo va be mado go wò ɖo; Medi wò, eye meke ɖe ŋuwò azɔ!
16 Meɖo abadzivɔ nyuiwo ɖe nye aba dzi, Egipte ƒe avɔ ŋɔŋɔewoe wonye.
17 Mewu ami ʋeʋĩ siwo nye mire, aloe kple sinamɔn ɖe nye aba dzi.
18 Va míano lɔlɔ̃ va se ɖe ŋdi wòaɖi kɔ na mí; Na míawɔ lɔlɔ̃ wòasu mí,
19 Elabena srɔ̃nye mele aƒea me o; Eyi mɔ dzi, ezɔ mɔ didi aɖe.
20 Etsɔ gakotoku ɖe asi yii.
Gbe si gbe dzinua sɔ tegblẽe ko hafi wòagbɔ va aƒe.”
21 Etsɔ eƒe amenubeble geɖeawo flui.
Etsɔ eƒe aɖe ŋanɛ la ble enu.
22 Kasia edze eyome kɔ̃ɔ, abe nyitsu si wokplɔ yina wuwu ge ene, Abe bometsila si woyina pã bɔ gee ene,
23 Va se ɖe esime aŋutrɔ naƒo ɖe eƒe aklã; Ele abe xevi si lũ ɖe mɔ̃ dzi, eye menyae be yeƒe agbe atsi eme o la ene.
24 Eya ta vinyewo, miɖo tom; Eye milé to ɖe nye nyawo ŋu.
25 Mègana wò dzi natrɔ ɖe eƒe mɔwo ŋu o.
Mègatra yi eƒe toƒewo o,
26 Elabena ame siwo tsi esi me heɖo baba ɖi la sɔ gbɔ, Eye ame siwo wòwu la mele xexlẽ me o.
27 Eƒe aƒe la, Tsiẽƒe ƒe mɔ wònye; Eɖo ta ku ƒe xɔgãwo me.
8:1-36
8 Ðe nunya mele ɣli dom oa?
Ðe gɔmesese mekɔ eƒe gbe dzi oa?
2 Ele tsitre ɖe kɔkɔƒewo le mɔ to, Le mɔ dogoewo nu.
3 Ele ɣli dom sesĩe Le dugbowo xa, Kple ʋɔtruawo nu be:
4 “Mi amegbetɔwo, miawo yɔm mele; Amewo katãe mekɔ nye gbe dzi na.
5 Mi ame bebewuwo, midze aɖaŋu; Eye mi bometsilawo, mina dzi senugɔme nasu mia si.
6 Misee, elabena nya veviwo gblɔm mele, Nu si le eteƒe tututue nye nuyiwo gblɔna;
7 Elabena nyateƒee dona le nunye, Nye nuyiwo tsri nya vɔ̃ɖi gbɔgblɔ.
8 Nye numenyawo katã le dzɔdzɔe.
Nya totro alo nya trama aɖeke mele wo me o.
9 Wo katã dzɔ le nugɔmesela gbɔ, Eye wosɔ na ame siwo ƒe asi tu sidzedze.
10 Mixɔ nye amehehe ɖe klosalo teƒe, Eye mixɔ sidzedze ɖe sika nyuitɔ teƒe,
11 Elabena nunya nyo wu adzagba, Nu bubu siwo katã dzroa ame la dometɔ aɖeke mede enu o.
12 “Nye nunya kple aɖaŋudzedzee nɔa afi ɖeka; Nye asi tu sidzedze kple tamebubuŋutete.
13 Yehowa vɔvɔ̃e nye fuléle vɔ̃.
Melé fu ɖokuidodoɖedzi, dada, mɔ vɔ̃ɖi kple alakpanya.
14 Aɖaŋuɖoɖo kple nunya vavãtɔ le asinye; Gɔmesese kple ŋusẽ bɔ ɖe asinye.
15 Dzinyee fiawo tona ɖua fia, Eye amegãwo dea se dzɔdzɔewo.
16 Dzinyee amegãwo tona ɖua amegã, Eye bubumewo drɔ̃a ʋɔnu dzɔdzɔe.
17 Melɔ̃a ame siwo lɔ̃am, Eye ame siwo diam la kena ɖe ŋunye.
18 Kesinɔnu kple bubu le asinye, Nunɔamesi siwo megblẽna o kple dzɔdzɔenyenye hã le gbɔnye.
19 Nye kutsetse nyo wu sika, ɛ̃, enyo wu sika si ŋu wodza, Eye nu si menana la nyo wu klosalo nyuitɔ.
20 Dzɔdzɔenyenye ƒe mɔ dzie mezɔna, Le nya dzɔdzɔe toƒewo titina;
21 Menaa domenyinu xɔasiwo sua ame siwo lɔ̃am la si, Eye medea nu woƒe nudzraɖoƒewo wòyɔna taŋ.
22 Yehowa wɔm menye eƒe mɔ ƒe gɔmetoto, Eƒe nuwɔwɔwo ƒe gbãtɔ tso blema ke.
23 Woɖom tso gbe aɖe gbe ʋĩi ke, Tso gɔmedzedzea me ke, do ŋgɔ na anyigba la wɔɣi.
24 Wodzim hafi wova wɔ tɔ goglowo, Esime tsidzɔƒe siwo me tsi yɔ taŋtaŋ la dometɔ aɖeke meli o.
25 Wowɔm hafi wova ɖo towo gɔme anyi, Wowɔm do ŋgɔ na togbɛwo,
26 Esi womekpɔ wɔ anyigba la kple eƒe gbadzaƒewo, Alo eƒe anyikɔ gbãtɔwo haɖe o.
27 Mele eteƒe esime wòdzra dziƒowo ɖo; Esime wòɖe liƒo kotoo ɖe tsi gbanaa la tame,
28 Esime wòna alilikpowo li ke ɖe yame, Eye wòwɔ tɔ goglo la ƒe tsidzɔƒewo,
29 Esime wòɖo seɖoƒe na atsiaƒu Be eƒe tsiwo nagagbɔ eƒe sedede dzi o, Esime wòɖo anyigba la gɔme anyi,
30 Ɣemaɣi menye dɔwɔla bibi nɔ egbɔ.
Elɔ̃m vevie gbe sia gbe; Eye metsoa aseye le eŋkume ɣeawokatãɣi;
31 Mekpɔa dzidzɔ ɖe eƒe anyigba si wòwɔ be woanɔ edzi la ŋu, Eye nyemelɔ̃a nu le amegbetɔviwo gbɔ kura o.
32 Azɔ vinyewo, miɖo tom; Dzidzɔtɔwoe nye ame siwo léa nye mɔwo me ɖe asi.
33 Miɖo to amehehe, ne miadze nunya, Eye migagbee gbeɖe o.
34 Dzidzɔtɔe nye ame si ɖoa tom, Ame si dona ɖe nye ʋɔtruwo nu kaba gbe sia gbe, Ame si lalana le nye ʋɔtrutiwo nu;
35 Elabena ame si ƒe asi tum la, eƒe asi tu agbe, Eye Yehowa akpɔ ŋudzedze ɖe eŋu.
36 Ke ame si mebuam ɖe ɖeke me o la wɔa nu vevi eɖokui, Eye ame siwo katã léa fum la, ku lɔ̃m wole.”
9:1-18
9 Nunya vavãtɔ tu eƒe xɔ; Ekpa eƒe sɔti adreawo ɖe eŋu.
2 Etrɔ asi le eƒe lã ŋu; Etɔtɔ eƒe wain; Eye wòɖo eƒe kplɔ̃ hã.
3 Edɔ eƒe dɔlanyɔnuwo ɖa Ne woado ɣli le dua ƒe kɔkɔƒewo be:
4 “Ame sia ame si si nuteƒekpɔkpɔ mesu o la, neva dze afii.”
Egblɔ na ame si si tagbɔ mele o hã be:
5 “Va ɖu nye abolo.
Eye nàno wain si metɔtɔ la.
6 Ðe asi le numanyamanya ŋu, ne nànɔ agbe; Eye lé gɔmesese ƒe mɔ tsɔ tẽe.”
7 Ame si le fewuɖula ɖɔm ɖo la kplɔa ŋukpe ƒua eɖokui, Eye ame si le mo kam na ame vɔ̃ɖi la awɔ nu vevi eɖokui.
8 Mègaka mo na fewuɖula o; fu ko wòalé wò.
Ka mo na nunyala boŋ, eye alɔ̃ wò.
9 Fia nu nunyala, eye aganya nu ɖe edzi.
Fia nu ame dzɔdzɔe, eye agasrɔ̃ nu geɖe akpe esi wònya.
10 Yehowa vɔvɔ̃e nye nunya ƒe gɔmedzedze, Eye sidzedze Kɔkɔetɔ lae nye gɔmesese.
11 Elabena nyee ana wò agbemeŋkekewo nasɔ gbɔ, Eye woadzi wò agbenɔƒewo ɖe edzi.
12 Ne èdze nunya la, wò ŋutɔe nunya sia aɖe vi na, Gake ne ènye fewuɖula la, wò ɖeɖee akpɔ emetsonua.
13 Nyɔnu movitɔ doa aƒa.
Mebua nu ŋu yia ŋgɔe o, eye menya naneke o.
14 Ebɔbɔ nɔ eƒe aƒe ƒe mɔnu, Le zikpui dzi le dua ƒe kɔkɔƒe,
15 Le ɣli dom le ame siwo tso eme va yina la yɔm, Le gbɔgblɔm na ame siwo lé woƒe mɔ tsɔ tẽe la be:
16 “Ame sia ame si si nuteƒekpɔkpɔ mesu o la, neva dze afii.”
Egblɔ na ame siwo katã si tagbɔ mele o hã be:
17 “Tsi si wofi la, ɖe wòvivina, Eye vivimenuɖuɖu ɖe wòle ŋanaŋana.”
18 Ke womenyae be ku le afi ma o, Be Tsieƒe ƒe gogloeƒe kee ame siwo wòkpe la le o.
10:1-32
10 Salomo ƒe lododowo.
Vi nyanu doa dzidzɔ na fofoa, Ke vi tsibome nyea nuxaxa na dadaa.
2 Kesinɔnu si wokpɔ to mɔ fitifiti dzi la maɖe vi aɖeke o, Ke dzɔdzɔenyenyee aɖe ame tso ku me.
3 Yehowa mana dɔ nawu ame dzɔdzɔe la o, Ke ame vɔ̃ɖi ya, mana nu si le edzrom la nasu esi o.
4 Asi si wɔa alɔgblɔdɔ la, hiã atui, Ke asi si doa vevie nu la hea kesinɔnu vanɛ.
5 Vi nyanu ƒoa nuwo nu ƒu le dzomeŋɔli, Ke vi ŋukpenanuwɔla dɔa alɔ̃ yia eme ʋĩi le nuŋeɣi.
6 Yayrawo ava ame dzɔdzɔe ƒe ta dzi, Ke ŋutasesẽ ɣla ɖe ame vɔ̃ɖiwo ƒe nu me.
7 Ŋkuɖoɖo ame dzɔdzɔe dzi anye yayra, Ke ame vɔ̃ɖi ya ƒe ŋkɔ anyunyɔ.
8 Ame si si dzi nyanu le la alɔ̃ axɔ nufiame, Ke woafanya ame si gblɔa bometsinya la.
9 Ame si ƒe zɔzɔme ŋu fɔɖiɖi mele o la anɔ dedie, Ke ame si ƒe mɔwo glɔ̃ la asi atui.
10 Ame si miaa ŋku ɖe ame ayetɔe la hea nuxaxa vanɛ, Eye woafanya ame si gblɔa bometsinya la.
11 Ame dzɔdzɔe ƒe nu la, agbevudo wònye, Ke ŋutasesẽ ɣla ɖe ame vɔ̃ɖiwo ƒe nu me.
12 Fuléle dea dzre aƒe, Ke lɔlɔ̃ tsyɔa dzidadawo katã dzi.
13 Nugɔmesela ƒe nuyiwo dzie wokpɔa nunya le, Ke ameƒoti li na ame si si tagbɔ mele o la ƒe medome.
14 Nunyala dzraa sidzedze ɖo, Ke bometsila ƒe nuyi hea gbegblẽ vanɛ.
15 Hotsuitɔ ƒe kesinɔnuwoe nye du sesẽ nɛ.Hiãtɔ ƒe ahedadae nye eƒe gbegblẽ.
16 Ame dzɔdzɔe ƒe dɔwɔwɔ hea agbe vanɛ; Ke ame vɔ̃ɖi ƒe dɔwɔwɔ hea nu vɔ̃ vanɛ.
17 Ame si xɔa amehehe la nye agbemɔ, Ke ame si do toku ɖɔɖɔɖo la kplɔa amewo trana.
18 Ame si ɣla fuléle ɖe dzi me la, alakpatɔ wònye, Eye ame si kakaa ameŋugblẽnya la, bometsilae.
19 Dadaƒu megbea nuƒoƒo vivivo me o, Ke ame si kpɔa eƒe nuyiwo dzi la, aɖaŋudzelae.
20 Ame dzɔdzɔe ƒe aɖe le abe klosalo nyuitɔ ene, Ke ame vɔ̃ɖi ƒe dzi mele ɖeke me o.
21 Ame dzɔdzɔe ƒe nuƒo nyia ame geɖe, Ke bometsilawo kuna le numanyamanya ta.
22 Yehowa ƒe yayrae wɔa ame kesinɔtɔ, Eye metsɔa vevesese aɖeke kpena ɖe eŋu o.
23 Ŋukpenanuwɔwɔ nyea fefenu na bometsila, Ke nunya le nugɔmesela si.
24 Nu si vɔ̃m ame vɔ̃ɖi le la, eyae adzɔ ɖe edzi; Ke woawɔ ame dzɔdzɔewo ƒe didi dzi na wo.
25 Ne ahom tu va yi la, ame vɔ̃ɖi la nu ayi, Ke ame dzɔdzɔe ya ali ke abe gɔmeɖoanyi ene tegbee.
26 Ale si aha tsitsi le na aɖu kple dzudzɔ le na ŋku la, Nenemae kuviatɔ le na ame si dɔ dɔe.
27 Yehowa vɔvɔ̃ dzia agbenɔƒewo ɖe edzi, Ke ame vɔ̃ɖiwo ya ƒe agbenɔƒewo dzi atso kpo.
28 Ame dzɔdzɔewo ƒe mɔkpɔkpɔ hea dzidzɔ vanɛ, Ke ame vɔ̃ɖiwo ƒe mɔkpɔkpɔ nu ayi.
29 Yehowa ƒe mɔ nye mɔ́ sesẽ na fɔmaɖila, Gake enye gbegblẽ na vɔ̃wɔlawo.
30 Womana ame dzɔdzɔe nadze anyi akpɔ o, Gake ame vɔ̃ɖiwo ya maganɔ anyigba la dzi o.
31 Nunya doa go tso ame dzɔdzɔe ƒe nu me, Ke woalã alakpaɖe la ya ɖa.
32 Ame dzɔdzɔe ƒe nuyi gblɔa nya dzeto, Ke ame vɔ̃ɖi ƒe nu gblɔa nya tovo.
11:1-31
11 Nudanu amebatɔ nye ŋunyɔ na Yehowa, Ke nudanu si de pɛpɛpɛ la dzea eŋu.
2 Ne ɖokuidodoɖedzi do mo ɖa la, ŋukpe hã dzea eyome godoo, Ke ame siwo nyaa afi si woƒe ŋutete se ɖo la si mee nunya le.
3 Nu dzɔdzɔe wɔlawo ƒe fɔmaɖimaɖie fiaa mɔ wo, Ke ame mawɔnuteƒewo ƒe nu fitifiti wɔwɔe atsrɔ̃ wo.
4 Viɖe aɖeke manɔ ame ƒe kesinɔnuwo ŋu le dzikudogbe o, Ke dzɔdzɔenyenyee aɖe ame tso ku me.
5 Ame maɖifɔ ƒe dzɔdzɔenyenyee taa mɔ dzɔdzɔe nɛ, Ke ame vɔ̃ɖi ŋutɔ ƒe vɔ̃ɖinyenyee aƒui anyi.
6 Nu dzɔdzɔe wɔlawo ƒe dzɔdzɔenyenyee aɖe wo, Ke ame mawɔnuteƒewo ƒe dzodzrowoe dea wo asi.
7 Ne ame vɔ̃ɖi ku la, eƒe mɔkpɔkpɔ nu yina; Eye ŋuɖoɖo ɖe eƒe ŋusẽ ŋu hã nu yina.
8 Woɖea ame dzɔdzɔe tso xaxa me, Eye ame vɔ̃ɖi xɔna ɖe eteƒe.
9 Xɔsegbela tsɔa eƒe nu gblẽa ehavi dome, Ke sidzedzee wotsɔna ɖea ame dzɔdzɔewo.
10 Ame dzɔdzɔewo ƒe nu nyui wɔwɔ nana du kpɔa dzidzɔ, Ke ne ame vɔ̃ɖiwo nu yi la, aseye ɖina.
11 Nu dzɔdzɔe wɔlawo ƒe yayra doa du ƒe ŋkɔ ɖe dzi, Ke ame vɔ̃ɖiwo ƒe nu nana wogbãnɛ ƒua anyi.
12 Ame si si tagbɔ mele o la doa vlo ehavi, Ke nugɔmesela zia kpi.
13 Ameŋugblẽla nɔa tsatsam nɔa go ʋum nya ɣaɣla, Ke ame si dzi woate ŋu aka ɖo ɣlaa nya.
14 Ne mɔfiafia nyui meli o la, dukɔ dzea anyi, Ke aɖaŋuɖola geɖewo dzie wotona kpɔa dzidzedze.
15 Ame si da megbe na ame tutɔ wòdo ga la, eme manyo nɛ o, Ke ame si gbe asinana ɖe ɖoɖo dzi la anɔ dedie.
16 Nyɔnu si wɔ ame la ƒe asi sua bubu dzi, Ke ŋutsu ŋutasẽlawo ya kesinɔnu koe sua wo si.
17 Ame si nyoa dɔme la le nyui wɔm na eya ŋutɔ ɖokui, Ke ŋutasẽla hea xaxa vaa eya ŋutɔ ɖokui dzi.
18 Ame vɔ̃ɖi xɔa beblefetu, Ke ame si ƒãa dzɔdzɔenyenye la xɔa fetu vavã.
19 Ame si léa nu dzɔdzɔe wɔwɔ me ɖe asi la le agbemɔ dzi, Ke ame si tia nu vɔ̃ɖi wɔwɔ yome la le kumɔ dzi.
20 Ame siwo ƒe dzi metoa mɔ ɖeka o la ƒe nu nyɔa ŋu na Yehowa, Ke ame siwo ƒe zɔzɔme ŋu fɔɖiɖi mele o la ƒe nu nyoa eŋu.
21 Ka ɖe nya sia dzi be: Womagbe tohehe na ame vɔ̃ɖi o, Ke ame dzɔdzɔewo ƒe viwo ya ado le eme.
22 Nyɔnu dzetugbe si gbea susu ŋu dɔ wɔwɔ, Le abe ha si sikaŋɔtigɛ le ŋɔti na ene.
23 Ame dzɔdzɔewo ƒe dzimedidi hea nyui vanɛ, Ke ame vɔ̃ɖiwo ƒe mɔkpɔkpɔ hea dziku vanɛ.
24 Ame aɖe naa nu faa, ke egadzina ɖe edzi nɛ; Ame aɖe hã vea nu ale gbegbe, ke ahe ko wòdana.
25 Eme anyo na dɔmenyotɔ, Eye ame si naa amewo ƒe dzi dzea eme la, woana eya hã ƒe dzi nadze eme.
26 Ame si miaa asi ɖe bli dzi la, amewo ado ɖiŋu nɛ, Ke ame si tsɔe na woƒle la, woayrae.
27 Ame si le nyui yome tim la, eƒe nu anyo ame ŋu, Ke ame si le vɔ̃ dim la, vɔ̃ ava edzi godoo.
28 Ame si le dzi ɖom ɖe eƒe kesinɔnuwo ŋu la adze anyi, Ke ame dzɔdzɔewo awɔ vlɔvlɔvlɔ abe aŋgba ene.
29 Ame si he vɔ̃ va eƒe aƒe dzi la, ya anye eƒe domenyinu, Eye bometsila anye subɔla na ame si si dzi nyanu le.
30 Ame dzɔdzɔe ƒe kutsetse nye agbeti, Eye ame si ɖea luʋɔwo la, nunyalae.
31 Kpɔ ɖa, ne woɖoa eteƒe na ame dzɔdzɔe le anyigba dzi la, Ke ɖe womaɖo ame vɔ̃ɖi kple nu vɔ̃ wɔla ya ƒe nuwɔna teƒe na wo oa?
12:1-28
12 Ame si lɔ̃a amehehe la, elɔ̃a sidzedze, Ke ame si lé fu mokaname la, menyaa nu o.
2 Ame nyui ƒe nu dzea Yehowa ŋu, Ke ebua fɔ ame si ɖoa susu vɔ̃wo ɖe tame.
3 Nu vɔ̃ɖi wɔwɔ mana ame nali ke akpɔ o, Ke womaho ame dzɔdzɔe ya gbeɖe o.
4 Srɔ̃nyɔnu zazɛ̃ nye fiakuku na srɔ̃a, Ke srɔ̃nyɔnu ŋukpenanuwɔla nye ŋuɖui le ƒutome na srɔ̃a.
5 Ame dzɔdzɔewo ƒe tamesusuwo le eteƒe, Ke ame vɔ̃ɖiwo ƒe mɔfiafia nye beble ɖeɖe sɔŋ.
6 Ame vɔ̃ɖiwo ƒe nyawo trea azã ɖi, Ke nu dzɔdzɔe wɔlawo ƒe nyawo xɔa wo ɖe agbe.
7 Ne woho ame vɔ̃ɖiwo la, womaganɔ anyi o, Ke ame dzɔdzɔewo ya ƒe aƒe anɔ te ɖaa.
8 Woakafu ame si kea eƒe nu le nunya me, Ke woado vlo ame si ƒe dzi metoa mɔ ɖeka o.
9 Ame si wobuna ame tsɛe, gake subɔvi le esi la Nyo wu ame si ƒoa adegbe, gake nuɖuɖu mele esi o.
10 Ame dzɔdzɔe léa be na eƒe aƒemelãwo, Gake ame vɔ̃ɖiwo ƒe nublanuikpɔkpɔ gɔ̃ hã nye tagbɔsesẽ.
11 Ame si dea eya ŋutɔ ƒe agble la, aɖu nu aɖi ƒo, Ke ame si tia nu maɖinuwo yome la, tagbɔ mele esi o.
12 Nu si nu vlo wɔlawo lé la le ŋu biãm na ame vɔ̃ɖi, Ke ame dzɔdzɔe la le abe ati si tsea ku ene.
13 Ame vɔ̃ɖi ƒe nya vlowo nyea mɔ̃ ɖenɛ, Ke ame dzɔdzɔe ya dona le xaxa me.
14 Ame ƒe nu ƒe kutsetse hea nu nyuiwo vana nɛ taŋtaŋ, Eye eƒe asinudɔwɔwɔ ahe viɖe geɖe avɛ nɛ.
15 Bometsila ƒe mɔ dzɔna le eya ŋutɔ ŋkume, Ke nunyala xɔa aɖaŋuɖoɖo.
16 Bometsilae mesaa dzikudodo o, Ke aɖaŋudzela ya doa toku dzudzu.
17 Ðasefo nyateƒetɔ gblɔa nya si le eteƒe, Ke aʋatsoɖasefo daa alakpa.
18 Nuƒoƒo eŋumabumabui le abe yitɔame ene, Ke nunyalawo ƒe aɖe daa gbe le ame ŋu.
19 Nyateƒenuyi ali ke tegbee, Ke aʋatsoɖe ya nu mesena yina o.
20 Beble le dzi me na ame siwo ɖoa nu vɔ̃ɖi wɔwɔ, Ke ame siwo doa ŋutifafa ɖe ŋgɔ la kpɔa dzidzɔ.
21 Vɔ̃ aɖeke maɖi kpe ame dzɔdzɔe o, Ke vɔ̃ aƒo go ame vɔ̃ɖiwo wòade edeƒe.
22 Yehowa nyɔa ŋu alakpanuyiwo, Ke ame siwo wɔa nuteƒe la ƒe nu dzea eŋu.
23 Aɖaŋudzela dzraa eƒe sidzedze ɖo, Ke bometsila ƒe dzi doa boblo eƒe bometsitsi.
24 Veviedola ƒe asie aɖu dzi; Ke kuviatɔ ƒe asie awɔ kluvidɔ.
25 Nuxaxa le dzi me ɖe wòtea ame ƒe dzi ɖe anyi, Ke nya nyui nana dzi kpɔa dzidzɔ.
26 Ame dzɔdzɔe ƒe ŋku nɔa eƒe lãnyiƒe ŋu, Ke ame vɔ̃ɖiwo ƒe mɔ kplɔa wo tranae.
27 Kuviawɔwɔ mekplɔa ame yia adegbe o, Ke veviedodo la, nu xɔasi wònye na ame.
28 Dzɔdzɔenyenye ƒe mɔ kplɔa ame yia agbe me; Eƒe mɔ menye kumɔ o.
13 Vi nyanu sea fofoa ƒe amehehe, Ke fewuɖula mesea nyagbename o.
2 Ame ƒe nu ƒe kutsetse ana wòakpɔ nu nyuiwo aɖu, Ke ame mawɔnuteƒewo ƒe dzimedidi nye ŋutasesẽ.
3 Ame si kpɔa eƒe nuyiwo dzi la kpɔa eƒe agbe ta, Ame si kea eƒe nuyiwo baa la, dzea gbegblẽ me.
4 Nu dzroa kuviatɔ vevie, gake makpɔ naneke o, Ke veviedola aɖi ƒo nyuie.
5 Ame dzɔdzɔe léa fu alakpanya, Ke ame vɔ̃ɖi ƒe nuwɔna hea ŋukpe kple vlodoame vanɛ.
6 Dzɔdzɔenyenye kpɔa ame si ƒe zɔzɔme ŋu fɔɖiɖi mele o la ta, Ke vɔ̃ɖinyenye ƒua nu vɔ̃ wɔla anyi.
7 Ame aɖewo doa kesinɔtɔ wo ɖokui, evɔ naneke mele wo si hafi o; Ame aɖewo hã doa hiãtɔ wo ɖokui, evɔ nu bɔ ɖe wo si hafi.
8 Kesinɔnu ame tsɔna ɖea eƒe agbe, Ke hiãtɔ ya mesea ŋɔdzidoname aɖeke o.
9 Ame dzɔdzɔewo ƒe kekeli klẽna nyuie, Ke ame vɔ̃ɖiwo ƒe akaɖi atsi.
10 Dzre sɔŋ koe ɖokuiŋudzedze hena vanɛ, Ke nunya tso aƒe ɖe ame siwo dia aɖaŋuɖoɖo gbɔ.
11 Kesinɔnu siwo wokpɔ kaba la nu mesẽna yina o, Gake ame si ƒo nuwo nu ƒu ʋɛʋɛʋɛ la tɔ adzi ɖe edzi.
12 Mɔkpɔkpɔ si meva eme kaba o nana dzi sea veve, Ke didi si va eme la, agbeti wònye.
13 Ame si doa vlo nuxlɔ̃ame la, akpɔ etɔ nua, Ke ame si dea bubu sedede ŋu la, woaɖo eteƒe nɛ.
14 Nunyala ƒe nufiafia la, agbevudo wònye, Eɖea ame tso ku ƒe mɔ̃tetrewo me.
15 Gɔmesese nyuitɔ nana wokpɔa ŋudzedze ɖe ame ŋu, Ke nu fitifiti wɔlawo ƒe mɔ dzi le glidzaglidza.
16 Aɖaŋudzela wɔa nu le nunya me, Ke bometsila doa boblo eƒe bometsitsi.
17 Dɔtsɔla vɔ̃ɖi dzea vɔ̃ me, Ke duxɔla wɔnuteƒe daa gbe le ame ŋu.
18 Ame si doa toku amehehe la, ahedada kple ŋukpee ava edzi, Ke ame si lɔ̃na woɖɔnɛ ɖo la ŋue woade bubui.
19 Didi si va eme la vivia ame nu, Ke vɔ̃tsitsri menyoa bometsilawo ŋu o.
20 Ame si zɔna kple nunyalawo la, adze nunya, Ke ame si dea ha kple bometsilawo la, eme manyo nɛ o.
21 Nu vɔ̃ wɔlawo yomee vɔ̃ tina, Ke nunyoname nyea teƒeɖoɖo na ame dzɔdzɔewo ya.
22 Ame nyui gblẽa domenyinu ɖi na viawo ƒe viwo, Ke woadzra ame vɔ̃ɖi ƒe kesinɔnuwo ɖo ɖi na ame dzɔdzɔewo.
23 Hiãtɔ ƒe agble naa nuɖuɖu geɖe, Ke nu madzɔmadzɔ wɔwɔ kplɔnɛ dzonae.
24 Ame si vea nu le eƒe ameƒoti gbɔ la lé fu via, Ke ame si lɔ̃a via la hea to nɛ ale si dze.
25 Ame dzɔdzɔe ɖua nu wòɖia ƒo nɛ, Ke ame vɔ̃ɖiwo ya tsia dɔmeɣi.
14 Nyɔnu si dze nunya vavã la tua eƒe aƒe, Ke nyɔnu tsibome tsɔa eya ŋutɔ ƒe asi gbãnɛ.
2 Ame si ƒe mɔwo le dzɔdzɔe la vɔ̃a Yehowa, Ke ame si toa mɔ fitifitiwo dzi la doa vloe.
3 Bometsila ƒe nuƒoƒo dadatɔe le abe ameƒoti ene, Ke nunyalawo ƒe nuyiwo akpɔ wo ta.
4 Ne nyiwo meli o la, lãto me nɔa dzadzɛ, Ke nyitsu ƒe ŋusẽe nana wokpɔa agblemenu geɖe.
5 Ðasefo wɔnuteƒe mada alakpa o, Ke aʋatsoɖasefo ya daa alakpa ɣesiaɣi.
6 Fewuɖula dia nunya ʋuu doa kpoe, Gake sidzedze sua nugɔmesela ya si bɔbɔe.
7 Te ɖa le bometsila gbɔ, Elabena màkpɔ nunya aɖeke le eƒe nu me o.
8 Aɖaŋudzela ƒe nunyae nana wòsea mɔ si dzi wòle la gɔme, Ke bometsilawo ƒe movidzɔdzɔ blea wo.
9 Bometsilawo tsɔa woƒe fɔɖiɖi wɔa nukonyae, Ke nu dzɔdzɔe wɔlawo lɔ̃na ɖe ame nɔewo dome dzadzraɖo dzi.
10 Ame ƒe dzi nya eya ŋutɔ ƒe vevesese, Eye ame bubu aɖeke mate ŋu ama eƒe dzidzɔ kplii o.
11 Ame vɔ̃ɖiwo ƒe aƒe atsrɔ̃ gbidii, Ke nu dzɔdzɔe wɔlawo ƒe agbadɔ ali ke ɖaa.
12 Ame aɖewo ƒe mɔ dzɔ le woawo ŋutɔ ŋkume, Ke eƒe nuwuwu nye ku ƒe mɔ.
13 Ne veve le ame ƒe dzi me hã, wotoa egbɔ koa nu, Eye dzidzɔ tea ŋu wua enu ɖe nuxaxa me.
14 Ame si ƒe dzi tra mɔ akpɔ eƒe nuwɔnawo me tsonu, Ke woaɖo eteƒe na ame nyui hã ɖe eƒe nuwɔnawo nu.
15 Ðekemanyala xɔa nya sia nya dzi sena, Ke aɖaŋudzela léa ŋku ɖe eƒe afɔɖeɖewo katã ŋu.
16 Nunyala ɖɔa ŋu ɖo, eye wòƒoa asa na vɔ̃, Ke bometsila tsia dzi, eye wòkana ɖe eɖokui dzi.
17 Ame si doa dziku kabakaba la wɔa bometsinu, Ke woléa fu ame si bua nuwo ŋu nyuie.
18 Ðekemanyala ƒe domenyinue nye bometsitsi, Ke woɖɔa sidzedze na aɖaŋudzelawo abe kuku ene.
19 Ame vlowo abɔbɔ ɖe ame nyuiwo ŋkume, Eye nenemae ame vɔ̃ɖiwo hã awɔ le ame dzɔdzɔewo ƒe agbowo nu.
20 Ame dahe haviwo ke hã léa fui, Gake xɔlɔ̃ bɔ ɖe kesinɔtɔ si.
21 Ame si doa vlo ehavi la le nu vɔ̃ wɔm, Ke dzidzɔtɔe nye ame si vea ame tsɛwo nu.
22 Ðe ame siwo ɖoa vɔ̃ ɖe tame la metraa mɔ oa?
Ke wotsɔa amenuveve kple nuteƒewɔwɔ ɖoa eteƒe na ame siwo ɖoa nyui ɖe tame.
23 Kutrikuku ɖe dɔwɔwɔ ŋu hea viɖe vanɛ, Ke nu kpoloe ƒoƒo ɖeɖe la, ɖeko wònaa wodaa ahe.
24 Nunyalawo ƒe fiakukue nye woƒe kesinɔnu; Ke bometsilawo ƒe movidzɔdzɔe nana wogatsia bome ɖe edzi.
25 Ðasefo nyateƒetɔ xɔa ame ɖe agbe, Ke aʋatsoɖasefo daa alakpa ɣesiaɣi.
26 Kakaɖedzi sẽŋu le Yehowa vɔvɔ̃ me, Eye sitsoƒe wòanye na viawo.
27 Yehowa vɔvɔ̃ nye agbevudo, Enana woƒoa asa na ku ƒe mɔ̃tetrewo.
28 Fia ƒe atsyɔ̃ le dukɔ ƒe agbɔsɔsɔ me, Ke ne teviwo mele dziɖula si o la, edome gblẽna.
29 Ame si medoa dziku kabakaba o la, nugɔmesese bɔ ɖe esi, Ke ame si megbɔa dzi ɖi o la ɖea eƒe bometsitsi fiana.
30 Dzi fatu naa agbe ametia, Ke ŋuʋaʋã nye ŋuɖui le ƒuwo me.
31 Ame si le ame tsɛ tafam la doa vlo Ewɔla, Ke ame si vea ame dahe nu la dea bubu Eŋu.
32 Ame vɔ̃ɖi ƒe vɔ̃wɔwɔ atutui aƒu anyi, Ke ame dzɔdzɔe akpɔ sitsoƒe le eƒe fɔmaɖimaɖi me.
33 Nunya tso aƒe ɖe nugɔmesela ƒe dzi me, Ke bometsila doa boblo etɔ.
34 Dzɔdzɔenyenye doa dukɔ ɖe dzi, Ke nu vɔ̃ dea ŋukpe mo na dukɔwo.
35 Subɔvi si wɔa nu le nunya me la ƒe nue dzea fia ŋu, Ke edoa dziku ɖe esi wɔa ŋukpenanu ŋu.
15 Nyaŋuɖoɖo fafɛ tsia dziku nu, Ke gbedaɖeamegbɔ nana dɔmedzoe flana.
2 Nunyala ƒe aɖe wɔa sidzedze ŋu dɔ nyuie, Ke bometsitsi dona le bometsilawo nu gbẽgbẽgbẽ.
3 Yehowa ƒe ŋku le afi sia afi, Eléa ŋku ɖe ame vlowo kple ame nyuiwo siaa ŋu.
4 Aɖe fafɛ la, agbeti wònye, Ke nya totro nana mɔkpɔkpɔ buna ɖe ame.
5 Bometsila doa vlo fofoa ƒe amehehe, Ke aɖaŋudzela lɔ̃na xɔa ɖɔɖɔɖo.
6 Kesinɔnu bɔ ɖe ame dzɔdzɔe ƒe aƒe me, Ke nu si su ame vɔ̃ɖi si hea xaxa vaa edzi.
7 Nunyalawo ƒe nuyiwo kakaa sidzedze, Ke bometsilawo ƒe dzi ya mele alea o.
8 Ame vɔ̃ɖiwo ƒe vɔsa nye ŋunyɔ na Yehowa, Ke ame dzɔdzɔewo ƒe gbedodoɖa dzea Eŋu.
9 Ame vɔ̃ɖi ƒe zɔzɔme nye ŋunyɔ na Yehowa, Ke ame si tia dzɔdzɔenyenye yome lae wòlɔ̃na.
10 Amehehe tena ɖe ame si gblẽ mɔ la ɖi dzi, Ke ame sia ame si lé fu mokaname la aku.
11 Tsiẽƒe kple tsɔtsrɔ̃ƒe gɔ̃ hã le nuvo le Yehowa ŋkume.
Ʋuu keke wòahayi amegbetɔviwo ƒe dzi nye ge!
12 Fewuɖula melɔ̃a ame si ɖɔnɛ ɖo o.
Media aɖaŋuɖoɖo le nunyalawo gbɔ o.
13 Dzi kpɔdzidzɔ nana mo kɔna, Ke dzi si le veve sem nana nu tea ame ƒe gbɔgbɔ ŋu.
14 Dzi senugɔme dia sidzedze yome mɔ, Ke movidzɔdzɔ zu nuɖuɖu na bometsilawo ƒe nu.
15 Ame si le fu kpem la ƒe ŋkekewo katã nye vɔ̃, Ke ame si ƒe dzi le dzidzɔ kpɔm la tua aglo ɣesiaɣi.
16 Nu ʋɛ ƒe amesinɔnɔ si ŋu Yehowa vɔvɔ̃ kpe ɖo la Nyo wu kesinɔnu geɖe si ŋu dzimaɖeɖi kpe ɖo.
17 Ama agba ɖeka si ŋu lɔlɔ̃ kpe ɖo la Nyo wu nyitsu dami si ŋu fuléle kpe ɖo.
18 Dɔmedzoetɔ dɔa avu, Ke dzigbɔɖitɔ tsia dzre nu.
19 Kuviatɔ ƒe mɔ le abe ŋùkpɔ ene, Ke ame dzɔdzɔe ƒe toƒe le abe mɔ tata sɔsɔe ene.
20 Vi nyanu doa dzidzɔ na fofoa, Ke bometsila doa vlo dadaa.
21 Ame si si tagbɔ mele o la, eya nue bometsitsi vivina, Ke nugɔmesela léa eƒe mɔ tsɔna tẽe.
22 Afi si adaŋudede mele o la, tameɖoɖowo tsia akpo dzi, Ke afi si aɖaŋuɖola geɖewo le la, nuwo dzea edzi.
23 Ame ƒe nyaŋuɖoɖo nyuie nana wòkpɔa dzidzɔ, Eye nya si wogblɔ ɖe egblɔɣi la vivina loo!
24 Agbemɔ ɖo ta dzi na ame si dze nunya, Ne wòaƒo asa na Tsiẽƒe le anyigba tume.
25 Yehowa agbã dadala ƒe aƒe gudugudu, Ke ana ahosi ƒe liƒo nanɔ anyi pɛpɛpɛ.
26 Ame vɔ̃ɖiwo ƒe tame vɔ̃ ɖoɖo nye ŋunyɔ na Yehowa, Ke nya dzetowo le dzadzɛ le eŋkume.
27 Ame si le viɖe madzɔmadzɔ yome la dea eya ŋutɔ ƒemetɔwo xaxa me, Ke ame si tsria zãnuxɔxɔ lae anɔ agbe.
28 Ame dzɔdzɔe ƒe dzi bua tame hafi ɖoa nya ŋu, Ke nya vlowo dona le ame vɔ̃ɖiwo nu gbẽgbẽgbẽ.
29 Yehowa le adzɔge ʋĩi tso ame vɔ̃ɖiwo gbɔ, Ke esea ame dzɔdzɔewo ƒe gbedodoɖa.
30 Ne ŋku dzi kɔ la, dzi kpɔa dzidzɔ; Eye nya nyui dea agbe ƒuwo me.
31 Ame si sea mokaname si hea agbe vanɛ la, Akpɔ nɔƒe le nunyalawo dome.
32 Ame si doa toku amehehe doa vlo eƒe agbe, Ke ame sia ame si xɔa mokaname la, gɔmesese sua esi.
33 Yehowa vɔvɔ̃ nye amehehe si nana wodzea nunya, Eye ɖokuibɔbɔ doa ŋgɔ na bubu.
16 Amegbetɔ ɖoa nuwo ɖe eƒe dzi me, Ke Yehowa gbɔe ŋuɖoɖo si dona le enu tsona.
2 Ame ƒe mɔwo katã dzɔ le eya ŋutɔ ŋkume, Ke Yehowae dzroa dzimesusuwo me kpɔna.
3 Tsɔ wò dɔ ɖe sia ɖe de asi na Yehowa, Ekema wò ɖoɖowo adze edzi.
4 Yehowa wɔ nu sia nu hena eƒe tameɖoɖo me vava, Ale be ame vɔ̃ɖi gɔ̃ hã natsrɔ̃ le vɔ̃dzɔgbe.
5 Ame sia ame si dana le eƒe dzi me la nye ŋunyɔ na Yehowa.
Ka ɖe edzi be, womagbe tohehe na ame sia o.
6 Lɔlɔ̃ si nu metsina o kple nuteƒewɔwɔ ye wotsɔna léa avu ɖe vodada ta, Eye Yehowa vɔvɔ̃e nana ame trɔna ɖa le vɔ̃ ŋu.
7 Ne ame aɖe ƒe zɔzɔme dze Yehowa ŋu la, Enana eƒe futɔwo ke hã nɔa ŋutifafa me kplii.
8 Nu ʋɛ si ŋu dzɔdzɔenyenye kpe ɖo la Nyo wu nunɔamesi geɖe si ŋu madzɔmadzɔnyenye kpe ɖo.
9 Amegbetɔ wɔa ɖoɖo ɖe ale si wòazɔe ŋu le eƒe dzi me, Ke Yehowae fiaa mɔ eƒe afɔɖeɖewo.
10 Mawu ƒe afiatsotsoe wòle be wòanɔ fia ƒe nuyiwo dzi; Mele be eƒe nu natrɔ gbo nya dzɔdzɔe o.
11 Nudzidzenu kple nudanu nyui tso Yehowa gbɔ; Nudakpe siwo katã le akplo me hã nye eƒe nuwɔwɔ.
12 Nu vɔ̃ɖi wɔwɔ nanye ŋunyɔnu na fiawo, Elabena dzɔdzɔenyenyee wotsɔna lia ke fiazikpui.
13 Nuyi siwo dzi nya dzɔdzɔewo le lae dzea fiawo ŋu.
Ame si gblɔa nya siwo le eteƒe lae wolɔ̃na.
14 Fia ƒe dziku le abe ku ƒe dɔla ene; Ke nunyalae tsia enu.
15 Ne fia kɔ mo ɖe ame ŋu la, agbee wònye; Eye eƒe ŋudzedzekpɔkpɔ ɖe ame ŋu le abe adametsiɖoɖo ene.
16 Ne nunya su ame si la, aleke mehenyo wu sikae o!
Enyo be ame natia gɔmesese wu klosalo.
17 Nuteƒewɔlawo ƒe mɔ tata ƒoa asa na vɔ̃.
Ame si léa ŋku ɖe eƒe zɔzɔme ŋu la kpɔa eƒe agbe ta.
18 Dada doa ŋgɔ na gbegblẽ, Eye ɖokuidodoɖedzi doa ŋgɔ na anyidzedze.
19 Enyo be ame nabɔbɔ eɖokui le ame fafawo dome, Wu be woama aboyonu kple dadalawo.
20 Ame si ɖea nugɔmesese deto fiana le nyawo me la, nu adze edzi nɛ, Eye dzidzɔtɔe nye ame si ɖoa dzi ɖe Yehowa ŋu.
21 Ame si si dzi nyanu le la, woayɔe be nugɔmesela, Eye ame si ƒe numenyawo dzea to la nana woxɔa eƒe nyawo dzi sena.
22 Gɔmesese deto la, agbevudo wònye na ame siwo si wòle, Ke bometsilawo ŋutɔwo ƒe bometsitsie nye woƒe tohehe.
23 Nunyala ƒe dzi nana eƒe nu dzea nunya, Eye wònana woxɔa eƒe nyawo dzi sena.
24 Nya dzeto la, anyixe wònye, Evivina na luʋɔ, eye wòdaa gbe le ƒuwo ŋu.
25 Ame aɖewo ƒe mɔ dzɔ le woawo ŋutɔ ŋkume, Ke eƒe nuwuwu nye ku ƒe mɔ.
26 Nu si le dɔwɔla dzrom lae nana wòwɔa dɔ sesẽ Elabena eƒe dɔwuamee ƒoa du ɖe ete.
27 Yakame hea nu vɔ̃ɖi ɖe go; Eye eƒe nuƒo le abe dzo binu ene.
28 Gedila dea dzre aƒe, Eye ameŋugblẽla maa xɔlɔ̃wo dome.
29 Ŋutasẽla blea ehavi nu, Eye wòkplɔnɛ toa mɔ manyomanyo dzi.
30 Emiaa ŋku ɖe ame ne ele vɔ̃ ɖom ɖe tame.
Edaa nuyi ɖe nuyi dzi ta, ke hã ewɔa vɔ̃ dea goe pɛpɛpɛ.
31 Ta ƒowɔ nye atsyɔ̃fiakuku, Ne wokpɔe le dzɔdzɔenyenye ƒe mɔ dzi.
32 Ame si gbɔa dzi ɖi blewu la nyo wu kalẽtɔ, Eye ame si léa eƒe dziku nu la nyo wu duwo xɔla.
33 Wodzidzea nu ɖe nu dzi le akɔ, Ke Yehowa gbɔe nyametsotso ɖe sia ɖe tsona.
17:1-28
17 Abolo ƒuƒlu sue si ŋu tomefafa kpe ɖo la Nyo wu aƒe si me kplɔ̃ɖoɖo le ɖaa eye dzre kpe ɖe eŋu.
2 Dɔla nyanu aɖu amegã ɖe vi ŋukpenanuwɔla dzi; Eye wòama domenyinu kpli wo abe wo nɔviŋutsue wònye ene.
3 Sonu li ɖe klosalo ŋu, eye kpo li ɖe sika ŋu, Ke Yehowae dzroa dziwo me kpɔna.
4 Ame vɔ̃ɖi léa to ɖe alakpanyawo ŋu, Eye aʋatsokala ƒua to anyi ɖe aɖe si gblẽa ame ŋu la ŋu.
5 Ame sia ame si ɖea alɔme le ame dahe ŋu la doa vlo Ewɔla, Eye ame sia ame si kpɔa dzidzɔ ɖe ame bubu ƒe gbegblẽ ŋu la matsi tomahe o.
6 Amegãɖeɖiwo ƒe fiakukue nye wo tɔgbuiyɔviwo, Eye viwo ƒe atsyɔ̃e nye wo fofowo.
7 Nya dzɔdzɔe medze bometsila o.
Ke aleke alakpanya nahayi dziɖula dze ge!
8 Nunana le abe kpe xɔasi ene na enala; Afi sia afi si wòtrɔ ɖo la, ehea nudzedziname vana nɛ.
9 Ame si tsɔa dzidada kena la le lɔlɔ̃ dim, Ke ame si léa nya ɖeka ɖe nu la klãa xɔlɔ̃ veviwo dome.
10 Nyagbename wɔa dɔ ɖe nugɔmesela dzi Wu bometsila ƒoƒo zi alafa.
11 Ame vɔ̃ɖi tɔ koe nye aglãdzedze, Eya ta dɔla tagbɔsesẽtɔe wodɔna ɖe eŋu.
12 Enyo be woado go sisiblisi si ŋu woɖe viwo le Wu be woado go bometsila le eƒe movidzɔdzɔ me.
13 Ame si tsɔa vɔ̃ ɖoa nyui teƒe la, Vɔ̃ mate ɖa le eƒe aƒe me o.
14 Dzregɔmetoto le abe ale si woŋɔa tɔʋui ene; Eya ta dzudzɔ hafi wòava zu dzre.
15 Ame si tsoa afia na ame vɔ̃ɖi be etɔ dzɔ, kple ame si bua fɔ ame dzɔdzɔe la, Ŋunyɔ wo ame evea siaa wonye na Yehowa.
16 Vi kae wòaɖe ne nu si bometsila ate ŋu atsɔ aƒle nunya le esi Evɔ dzi nyanu mele esi o?
17 Xɔlɔ̃ vavã lɔ̃a ame ɣeawokatãɣi Eye ame nɔvi wònye wodzi ɖe xaxagbe ŋu.
18 Ame si nunya mele tagbɔ na o la naa asi ɖe nya dzi helɔ̃na Be yeanɔ ŋgɔ na ye havi ada megbe nɛ.
19 Ame si lɔ̃a dzrewɔwɔ la, elɔ̃a dzidada.
Ame sia ame si ɖea eƒe agbomɔnu wòkɔkɔna la, ele eya ŋutɔ ƒe gbegblẽ dim.
20 Ame si ƒe dzi metoa mɔ ɖeka o la, nu madze edzi nɛ o, Eye ame si beble le nu me na la adze vɔ̃ me.
21 Ame si dzi bometsila la, axa nu; Eye vi tsibome fofo mekpɔa dzidzɔ o.
22 Dzi kpɔdzidzɔ nye atike nyui, Ke gbɔgbɔ si dzi nu te ɖo vevie la nana ŋusẽ vɔna le ame ŋu.
23 Ame vɔ̃ɖi xɔa zãnu le adzame, Be yeaglɔ̃ mɔ na nya dzɔdzɔe.
24 Nunya le nugɔmesela ƒe ŋkuta, Ke bometsila ƒe ŋkuwo tsana yia keke anyigba ƒe mlɔenu ke.
25 Vi tsibome nyea nuxaxa na fofoa, Kple dzivee na dadaa.
26 Tohehe na ame dzɔdzɔe menyo o, Eye bubumewo ƒoƒo mesɔ o.
27 Nunyala kpɔa eƒe nuƒoƒo dzi, Eye nugɔmesela gbɔa dzi ɖi blewu.
28 Woabu bometsila kura gɔ̃ hã nunyalae nenye be ezi ɖoɖoe, Eye ame si léa eƒe nu la, woabui nugɔmeselae.
18 Ame sia ame si ɖea eɖokui ɖe aga la le eya ŋutɔ ƒe nudzodzrowo yome tim; Etsia tre ɖe nunyawo katã ŋu.
2 Bometsila mekpɔa dzidzɔ ɖe gɔmesese ŋu o; Ke boŋ nu si le eƒe dzi mee wòɖena ɖe go.
3 Ne ame vɔ̃ɖi va do ko la, ekema vlododo hã va dona, Eye ŋukpe kple vlodoamee zɔna.
4 Ame ƒe numenyawo nye tɔ goglo.
Nunya ƒe vudo nye ta si le dzidzim bɔbɔbɔ.
5 Menyo be woade ame vɔ̃ɖi dzi Alo woate ame dzɔdzɔe ɖe anyi le ʋɔnu o.
6 Bometsila ƒe nyawo dea dzre aƒe, Eye eya ŋutɔ ƒe nue nana wòdzena na ƒoƒo.
7 Bometsila ƒe nue nye eƒe gbegblẽ, Eye eƒe numenyawo nye mɔ̃ na eƒe agbe.
8 Ameŋugblẽla ƒe nyawo le abe nuɖuɖu vivi ene; Wominɛ wòyina keke dɔgbo me ke.
9 Ame sia ame si wɔa kuvia le eƒe dɔ ŋu la, Nugblẽla nɔvi wònye.
10 Yehowa ƒe ŋkɔ nye mɔ́ sesẽ.
Afi mae ame dzɔdzɔe la sina yina eye wònɔa dedie.
11 Kesinɔtɔ ƒe kesinɔnuwoe nye eƒe du sesẽ; Eye wòbunɛ be enye gli sesẽ si akpɔ ye ta.
12 Hafi ame nadze anyi la, eƒe dzi dana gbã, Eye ɖokuibɔbɔ doa ŋgɔ na bubu.
13 Ne ame aɖe ɖo nya ŋu hafi va se eŋu nyateƒenyawo la, Bometsitsi kple ŋukpe wònye nɛ.
14 Ame ƒe gbɔgbɔ ate ŋu alée ɖe te le eƒe dɔléɣi, Ke ame kae ate ŋu anɔ te ɖe gbɔgbɔ si dzi nu te ɖo vevie la nu?
15 Sidzedze sua nugɔmesela ƒe dzi si, Eye nunyalawo ƒe to dia sidzedze yome mɔ.
16 Nunana ʋua mɔ na nunala; Enana wodona ɖe ame ŋkutawo ŋkume.
17 Ame gbãtɔ si va gblɔ eƒe nya la dzena ame dzɔdzɔe, Va se ɖe esime ame evelia va bia gbee.
18 Nudzidze tsia dzre nu, Eye wòtsoa nya me na hoʋlila sesẽwo.
19 Nɔvi si ŋu woda vo ɖo la tri akɔ wu du sesẽ, Eye dzre aɖewo le abe mɔ́ sesẽ ƒe gameti ene.
20 Ame ƒe nu ƒe kutsetse ana wòaɖi ƒodo; Nu siwo do tso eƒe nu me la aɖi ƒo nɛ.
21 Ku kple agbe le aɖe la si me; Ame siwo lɔ̃a ezazã la aɖu eƒe kutsetse.
22 Ame si kpɔ srɔ̃nyɔnu nyui la, eƒe asi su nu nyui dzi, Eye amenuveve wònye tso Yehowa gbɔ nɛ.
23 Ame dahe ɖea kuku ne ele nu ƒom, Ke kesinɔtɔ daa gbe ɖe ame gbɔ.
24 Xɔlɔ̃ aɖewo li siwo gblẽa wo nɔewo dome, Gake xɔlɔ̃ aɖewo kuna ɖe ame ŋu wu ame nɔvi gɔ̃ hã.
19 Enyo be woanye ame dahe si ƒe zɔzɔme ŋu fɔɖiɖi mele o Wu be woanye bometsila si daa alakpa.
2 Sidzedze ƒe ame si manɔmanɔ menyo o, Eye ame si tsia klokloklo la wɔa nu vɔ̃.
3 Ame ŋutɔ ƒe bometsitsie nana eƒe mɔ glɔ̃na, Ke eƒe dzi nyrana ɖe Yehowa boŋ ŋu.
4 Kesinɔnuwo hea xɔlɔ̃ geɖe ɖe ame ŋu, Ke xɔlɔ̃wo kana le ame dahe ŋu.
5 Aʋatsoɖasefo matsi tomahe o, Eye ame si daa alakpa ɣesiaɣi la mado le eme o.
6 Ame geɖewo dina be yewoƒe nu nadze bubume ŋu, Eye ame sia ame dzea xɔ̃ ame si naa nu ame.
7 Ame dahe nɔviwo ke hã léa fui; Aleke wɔ exɔlɔ̃wo ya maka le eŋu o!
Enɔa wo yome ɖea kuku na wo, gake womedea nu eme nɛ o.
8 Ame si si nunya su la lɔ̃a eɖokui.
Ame si dea asixɔxɔ gɔmesese ŋu la, nu adze edzi nɛ.
9 Aʋatsoɖasefo matsi tomahe o, Eye ame si daa alakpa ɣesiaɣi la atsrɔ̃.
10 Agbeɖuɖu medze bometsila o; Ke aleke wɔ subɔvi nahayi fia ɖu ge ɖe amegãwo dzi?
11 Ame si sea nu gɔme nyuie la, medoa dziku kabakaba o, Eye atsyɔ̃ wònye nɛ be wòaŋe aɖaba aƒu agɔdzedze dzi.
12 Fia ƒe dziku le abe dzata ƒe gbetete ene, Ke eƒe amenuveve le abe zãmu si dza ɖe gbewo dzi ene.
13 Vi tsibome hea gbegblẽ vaa fofoa dzi, Eye srɔ̃nyɔnu dzrewɔla le abe xɔ si le ɖuɖum ɖaa ene.
14 Aƒe kple kesinɔnuwo nye domenyinu tso vifofowo gbɔ, Ke srɔ̃nyɔnu nyanu la, Yehowa gbɔe wòtsona.
15 Kuviawɔwɔ ɖe wònana ame dɔa alɔ̃ tsu, Eye ame si wɔa alɔgblɔdɔ la, dɔ awui.
16 Ame si léa sedede me ɖe asi la kpɔa eƒe agbe ta; Ame si meléa ŋku ɖe eƒe mɔwo ŋu o la, aku.
17 Ame si vea ame dahe nu la le nu dom na Yehowa, Eye aɖo nu si wòwɔ la teƒe nɛ.
18 He to na viwò, esime mɔkpɔkpɔ gali, Eye mègana eƒe ku ƒe fɔɖiɖi nanɔ dziwò o.
19 Ame si dzi kuna helĩhelĩ la, axe eŋutife; Ne èbe yeaxɔ nɛ la, ewɔwɔ dzi ko nànɔ.
20 Se aɖaŋuɖoɖo, eye nàxɔ amehehe, Ne nàdze nunya le etsɔ si gbɔna me.
21 Nu geɖewoe amegbetɔ ɖona ɖe eƒe dzi me, Gake Yehowa ƒe adaŋudedee ava eme.
22 Atsyɔ̃e wònye na ame ne elɔ̃a ame tso dzi me; Eye enyo be woanye hiãtɔ wu be woanye alakpatɔ.
23 Yehowa vɔvɔ̃ kplɔa ame yia agbe me; Ame si vɔ̃nɛ la aɖe dzi ɖi; vɔ̃ aɖeke mava edzi o.
24 Kuviatɔ de asi nuɖugba me; Etsɔtsɔ de nu me gɔ̃ hã zu dɔ nɛ.
25 Ƒo fewuɖula, ekema ame makpɔnuteƒe adze nunya, Ka mo na nugɔmesela, ekema sidzedze geɖe asu esi.
26 Ame si sẽa ŋuta le fofoa ŋu, eye wònyaa dadaa ɖa la, Vi ŋukpenanuwɔla kple vlodoamela wònye.
27 Vinye, ne èdzudzɔ toɖoɖo amehehe la, Àtra ɖa tso nya siwo me nunya le la gbɔ.
28 Ðasefo vloe ɖea alɔme le nya dzɔdzɔe ŋu, Eye ame vɔ̃ɖiwo mia nu vɔ̃ɖi gbligbligbli.
29 Tohehe li na fewuɖulawo, Eye ƒoƒo li na bometsilawo ƒe dzime.
20:1-30
20 Fewuɖulae wain nye, eye aha muame medzea akɔ anyi o; Ame sia ame si wokplɔ trae la, menyaa nu o.
2 Ŋɔdzi si le fia ŋu la le abe dzata ƒe gbetete ene; Ame si le dziku dom nɛ la dea eya ŋutɔ ƒe agbe afɔku me.
3 Bubu wònye na ame be wòaƒo asa na dzre, Ke bometsila ɖe sia ɖe ƒoa eɖokui ɖe eme.
4 Kuviatɔ medea agble le vuvɔŋɔli o, Eya ta abia nu le nuŋeɣi, esi naneke mele esi o ta.
5 Ame ƒe dzimesusu le abe tɔ goglo ene, Ke nugɔmesela dunɛ.
6 Ame geɖewo gblɔna be yewoƒe lɔlɔ̃ nu metsina o, Ke afi kae woakpɔ nuteƒewɔla le?
7 Ame dzɔdzɔe zɔna le eƒe fɔmaɖimaɖi me.
Dzidzɔtɔwoe emegbeviwo anye.
8 Ne fia bɔbɔ nɔ ʋɔnudrɔ̃zikpui dzi la, Eƒe ŋkuwo dea vovo vɔ̃ɖinyenye ɖe sia ɖe ƒomevi me.
9 Ame kae ate ŋu agblɔ be: “Mena nye dzi ŋu dza; Ŋunye kɔ tso nye nu vɔ̃ me”?
10 Nudakpe amebatɔ kple nudzidzenu ameflutɔ la, Ŋunyɔ wo kple evea siaa nye na Yehowa.
11 Ðevi sue gɔ̃ hã ƒe nuwɔnawoe wotsɔna dzea sii Be eƒe agbenɔnɔ dza eye wòsɔ.
12 To senu kple ŋku kpɔnu la, Yehowae wɔ wo kple evea siaa.
13 Mègana alɔ̃ tsu dɔdɔ navivi nuwò ne nàda ahe o.
Nɔ ŋu, ekema àkpɔ abolo aɖu aɖi ƒo.
14 Nuƒlela be: “Nua menyo o, nua menyo o!”
Ke ne edzo la, eva nɔa eɖokui kafum.
15 Sika li, eye adzagba geɖewo hã li, Ke aɖe si dzi sidzedze le la, nu xɔasie wònye.
16 Xɔ ame si da megbe na ame tutɔ la ƒe awu le esi; Eye ne dutanyɔnue wòda megbe na la, ekema xɔ awɔbanu le esi.
17 Abolo si wokpɔ to amefuflu dzi la vivia ame nu, Ke emegbe kpekui koe ayɔ nu me na amea.
18 Adaŋudede nana ɖoɖowo dzea edzi, Eye tsɔ mɔfiame nyuitɔ wɔ wò aʋae.
19 Ameŋugblẽla nɔa tsatsam nɔa go ʋum nya ɣaɣla; Mègade ha kple ame si lɔ̃a ameŋunyagbɔgblɔ o.
20 Ame sia ame si doa ɖiŋu na fofoa kple dadaa la, Eƒe akaɖi atsi le viviti tsiɖitsiɖi me.
21 Domenyinu si wokpɔ to ŋukeklẽ dzi le gɔmedzedzea la, Yayra manɔ eme le nuwuwua o.
22 Mègagblɔ be, “Maɖo vɔ̃ teƒe kokoko!” o.
Kpɔ mɔ na Yehowa, ekema aɖe wò.
23 Nudakpe amebatɔ nye ŋunyɔ na Yehowa, Eye nudanu ameflutɔ hã menyo o.
24 Yehowae fiaa afɔɖoƒe ame.
Ke aleke ame awɔ ase eya ŋutɔ ƒe mɔ gɔme?
25 Mɔ̃ wònye na amegbetɔ ne etsɔ dzitsitsi gblɔ be, “Nu kɔkɔe wònye!”
Eye emegbe hafi wòayi adzɔgbe si wòɖe la ŋu bu ge.
26 Fia nyanu gbɔa ame vɔ̃ɖiwo abe lu ene, Eye wòhea luƒotasiaɖam toa wo dzi.
27 Yehowa ƒe akaɖie amegbetɔ ƒe gbɔgbɔ nye, Edzroa ame ƒe ememe ke kpɔna.
28 Lɔlɔ̃ vavã kple nuteƒewɔwɔe kpɔa fia ta; Eye lɔlɔ̃ vavãe wòtsɔna léa eƒe fiazikpui ɖe te.
29 Ðekakpuiwo ƒe atsyɔ̃e nye woƒe ŋusẽ, Eye amegãɖeɖiwo ƒe bubue nye woƒe ta ƒowɔ.
30 Dodro kple abi floa vɔ̃ ɖa le ame ŋu, Eye ƒoƒo klɔa ame ƒe ememe ke.
21:1-31
21 Fia ƒe dzi le abe tɔʋu ene le Yehowa si me.
Afi sia afi si Wòlɔ̃ lae wòtrɔnɛ ɖo.
2 Ame ƒe mɔwo katã dzɔ le eya ŋutɔ ŋkume,Ke Yehowae dzroa dziwo me kpɔna.
3 Nu dzɔdzɔe kple nu si le eteƒe wɔwɔ Dzea Yehowa ŋu wu vɔsa.
4 Dadaŋkuwo kple dzi si vu gblotoo la Nye ame vɔ̃ɖiwo ƒe akaɖi, evɔ wòhenye nu vɔ̃.
5 Veviedola ƒe ɖoɖowo hea dzidzedzekpɔkpɔ vanɛ, Ke ame sia ame si tsia klokloklo la, hiã atui.
6 Kesinɔnu si wotsɔ alakpaɖe kpɔ la, Le abe ƒuƒu dzro si nu yina kaba ene, ku ƒe mɔ̃ wònye.
7 Ame vɔ̃ɖiwo ƒe ŋutasẽnuwɔwɔe akplɔ wo ayi, Elabena wogbe nu si le eteƒe la wɔwɔ.
8 Fɔɖila ƒe mɔwo le gɔdɔ̃gɔdɔ̃, Ke fɔmaɖila ƒe nuwɔnawo toa mɔ ɖeka.
9 Enyo be woanɔ dzogoe dzi le xɔ ta Wu be woanɔ aƒe ɖeka me kple srɔ̃nyɔnu dzrewɔla.
10 Vɔ̃wɔwɔ le ame vɔ̃ɖi dzrom vevie; Mekpɔa nublanui na ehavi o.
11 Ne wohe to na fewuɖula la, ame makpɔnuteƒe dzea nunya, Eye ne wokpe ɖe nunyala ŋu wòse nuwo gɔme nyuie la, sidzedze sua esi.
12 Dzɔdzɔetɔ la dzea si ame vɔ̃ɖiwo ƒe aƒe; Eye wòkplɔa ame vɔ̃ɖiwo ƒua gbegblẽ me.
13 Ame sia ame si doa toku ame dahe ƒe ɣlidodo la, Eya ŋutɔ hã ado ɣli, ke womatɔ nɛ o.
14 Adzamenunana tsia dziku nu, Eye zãnu si wona le bebeme la tsia dɔmedzoe nu.
15 Dzidzɔe wònye na ame dzɔdzɔe be yeawɔ nu si le eteƒe, Ke ame siwo tsɔ nu vɔ̃ɖi wɔwɔ ɖo dɔe ya la, ŋɔdzie wònye na wo.
16 Ame si tra tso gɔmesese ƒe mɔ dzi la, Agbɔ ɖe eme le ame kuku siwo ŋu wɔna vɔ le la ƒe ha me.
17 Ame si lɔ̃a agbeɖuɖu la, hiã atui; Ame si lɔ̃a wain kple ami la makpɔ ho o.
18 Ame vɔ̃ɖi nye avulénu ɖe ame dzɔdzɔe nu, Eye ame mawɔnuteƒe ɖe ame si wɔa nu si le eteƒe nu.
19 Enyo be woanɔ gbedadaƒo Wu be woanɔ srɔ̃nyɔnu dzrewɔla dzikudola gbɔ.
20 Nu xɔasiwo kple ami nɔa nunyala ƒe aƒe me, Ke bometsila ya agblẽ eƒe nuwo dome.
21 Ame sia ame si tia dzɔdzɔenyenye kple lɔlɔ̃ vavã yome la, Eƒe asi atu agbe, dzɔdzɔenyenye kple bubu.
22 Nunyala ate ŋu adze kalẽtɔwo ƒe du dzi Ahagblẽ woƒe ŋusẽ si ŋu woɖoa dzi ɖo la dome.
23 Ame si kpɔa eƒe nu kple eƒe aɖe dzi la Kpɔa eɖokui ta tso xaxa me.
24 Dadala ɖokuiŋudzela si ƒoa adegbe lae woyɔna be Ŋutsu dadala si wɔa nu ŋumaɖɔɖotɔe.
25 Kuviatɔ ƒe nudzodzroe wunɛ, Elabena eƒe asi gbe dɔwɔwɔ.
26 Nu meɖia ƒo nɛ gbe aɖeke gbe o, Ke ame dzɔdzɔe ya naa nu, eye memiaa asi ɖe nu dzi o.
27 Ame vɔ̃ɖi ƒe vɔsa nye ŋunyɔ; Ʋuu keke wòahanye be etsɔe vɛ kple susu vɔ̃ɖi!
28 Aʋatsoɖasefo atsrɔ̃, Ke ame si kea to nyuie la aɖi ɖase dzidzedzetɔe.
29 Ame vɔ̃ɖi ɖoa mo kplala, Ke nu dzɔdzɔe wɔla ƒe mɔe ali ke.
30 Nunya alo gɔmesese alo tameɖoɖo aɖeke mate ŋu atsi tre ɖe Yehowa ŋu o.
31 Woblaa akpa na sɔ ɖe aʋawɔgbe ŋu, Ke Yehowa si mee xɔname le.
22:1-29
22 Ŋkɔ nyui tiatia nyo wu kesinɔnu geɖe; Eye bubunɔameŋu nyo wu klosalo kple sika.
2 Nu ɖeka si me kesinɔtɔ kple hiãtɔ sɔ lee nye be: Yehowae nye wo katã wɔla.
3 Aɖaŋudzela kpɔa afɔku gbɔna eye wòɣlaa eɖokui, Ke ame makpɔnuteƒe yina ɖadea ta eme, eye wòkpɔa emetsonua.
4 Ðokuibɔbɔ kple Yehowa vɔvɔ̃ Hea kesinɔnu, bubu kple agbe vanɛ.
5 Ŋù kple mɔ̃ le mɔ dzi na ame si ƒe mɔ le gɔdɔ̃gɔdɔ̃, Ke ame sia ame si kpɔa eƒe agbe ta la, nɔa adzɔge ʋĩi tso wo gbɔ.
6 Mla ɖevi ɖe mɔ si wòato la ŋu; Ne eva tsi hã mate ɖa le edzi o.
7 Kesinɔtɔ ɖua amegã ɖe ame dahe dzi, Eye ame si doa nu le ame si la zua kluvi na ame si si wòdo nua le.
8 Ame sia ame si ƒãa nu madzɔmadzɔ la, axa gbegblẽ, Eye eƒe dɔmedzoe ƒe ameƒoti la nu ayi.
9 Woayra ame si nyoa dɔme na ame, Elabena emaa eƒe nuɖuɖu kple ame dahewo.
10 Nya fewuɖula do goe, Ekema dzre ake; Eye nyahehe kple dzudzu hã nu atso.
11 Ame si lɔ̃a dzi dzadzɛ eye eƒe numenyawo dzea to la, Eyae fia adze xɔlɔ̃e.
12 Yehowa ƒe ŋkuwo kpɔa nunya ta, Ke etrɔa ame mawɔnuteƒe ƒe nyawo bua anyi.
13 Kuviatɔ be: “Dzata le xexe!
Ava vuvum le ablɔ me!”
14 Nyɔnu dzeha ƒe nu la, ʋe globo wònye.
Ame si Yehowa bu fɔe la, eyae age dze eme.
15 Bometsitsi bla ɖe ɖevi ƒe dzi ŋu, Ke ameƒotie aɖee ɖa le eŋu.
16 Ame si tafaa ame dahe be nu geɖe nasu ye si Kple ame si naa nu kesinɔtɔ la, Hiã atui.
17 Ƒu to anyi, ne nàse nunyalawo ƒe nyawo, Ne wò dzi natrɔ ɖe nye sidzedze ŋu,
18 Elabena enyo be nàdzra wo ɖo ɖe ɖokuiwò me, Ne wo katã nanɔ nuyi dzi na wò ɖaa.
19 Wò la, esi medi be nàɖo ŋu ɖe Yehowa ŋu tae Mele nu fiam wò egbe sia ɖo.
20 Ðe nyemeŋlɔ nya Siwo me aɖaŋuɖoɖo kple sidzedze le la na wò va yi,
21 Ne mafia nya siwo le eteƒe kple nya siwo ŋu kakaɖedzi le la wò, Ne nàtsɔ ŋuɖoɖo nyuitɔ ayi na ame si dɔ wò la oa?
22 Mègada adzo ame dahe le eƒe ahedada ta o, Eye mègate ame tsɛ ɖe to le dugbo la nu o,
23 Elabena Yehowa ŋutɔ axɔ woƒe nya ɖe akɔ, Eye wòaɖe ame siwo daa adzo wo la ƒe agbe ɖa.
24 Mègade ha kple dɔmedzoetɔ o, Eye mègado ka kple dzikutɔ o,
25 Ne nàva srɔ̃ eƒe mɔwo, Eye wòazu mɔ̃ aɖe wò o.
26 Mèganɔ ame siwo naa asi ame tsɔ doa ŋugbe Be yewoada megbe na fenyilawo la dome o.
27 Ne mèkpɔ naneke tsɔ xe fea o la, Ðeko woava ɖe aba le tewò!
28 Mègatrɔ blemaliƒo Siwo tɔgbuiwòwo do tso blema ke la o.
29 Èkpɔ ame si bi ɖe eƒe dɔ ŋua?
Fiawo ŋkumee wòado ɖo; Mado ɖe ame tsɛwo ŋkume o.
23 Ne èbɔbɔ nɔ anyi be yeaɖu nu kple fia la, Lé ŋku ɖe nu si wotsɔ ɖo akɔwòme la ŋu nyuie;
2 Ne nu tsu ɖulae nènye la, Ekema ɖo hɛ wò vehlo dzi.
3 Mègana eƒe nuɖuɖu viviawo nadzro wò o, Elabena beblenuɖuɖue wònye.
4 Mèganɔ hloloe tsom atraɖii be yeakpɔ kesinɔnu o.
Dze nunya, eye nàdzudzɔ esia.
5 Kaka wò ŋku nakpɔe la, enu yi xoxo, Elabena ato aʋala abe hɔ̃ ene adzo ayi dzi ʋĩi.
6 Mègaɖu ŋɔkula ƒe nu o; Mègana eƒe nuɖuɖu viviawo nadzro wò o.
7 Elabena ele eŋuti kɔnta bum.
Agblɔ na wò be, “Ðu nu nàno nu!” ke metso dzi me nɛ o.
8 Nu si nèɖu la, àdzɔe akɔ ɖi, Eye wò kafukafunyawo hã azu dzodzro.
9 Mègaƒo nu ɖe bometsila ƒe to me o, Elabe ɖeko wòado vlo wò nya siwo me nunya le la.
10 Mègatrɔ blemaliƒowo o, Eye mèganɔ tsyɔ̃evi ƒe anyigba kam o.
11 Elabena wo Taʋlila tri akɔ; Ahe nya kpli wò ɖe wo nu.
12 Trɔ wò dzi ɖe amehehe ŋu, Kple wò to ɖe sidzedze ƒe nyawo ŋu.
13 Mègagbe tohehe na ŋutsuvi o.
Ne èƒoe kple ati la, maku o.
14 Ƒoe kple ati, Ne nàɖee tso Tsiẽƒe si me.
15 Vinye, ne wò dzi dze nunya la, Ekema nye hã nye dzi akpɔ dzidzɔ.
16 Ne wò nuyiwo gblɔ nya siwo le eteƒe la, Ekema matso aseye le ememe ke.
17 Wò dzi megaʋã ŋu nu vɔ̃ wɔlawo o, Ke boŋ vɔ̃ Yehowa ɣeawokatãɣi,
18 Elabena eya ko hafi etsɔme anɔ asiwò, Eye wò mɔkpɔkpɔ nu mayi o.
19 Vinye, see, ne nàdze nunya, Eye na wò dzi nanɔ mɔ dzɔdzɔe la dzi.
20 Mèganɔ aha tsu nolawo Kple lã tsu ɖulawo dome o,
21 Elabena ahamula kple nu tsu ɖula la, ada ahe, Eye akɔlɔ̃edɔdɔ ɖe wònana wotsia ɖovu me.
22 Ðo to fofowò si dzi wò, Eye mègado vlo dawò le esi wòku nyagã ta o.
23 Ƒle nyateƒe, eye mègatsɔe dzra gbeɖe o, Nenema kee nye nunya, amehehe kple gɔmesese hã.
24 Ame dzɔdzɔe fofo atso aseye godoo; Ame sia ame si dzi vi nyanu hã akpɔ dzidzɔ ɖe eŋu.
25 Fofowò kple dawò akpɔ dzidzɔ, Eye dawò atso aseye.
26 Vinye, tsɔ wò dzi nam, Eye wò ŋkuwo nekpɔ dzidzɔ ɖe nye mɔwo ŋu.
27 Elabena gbolo la, ʋe globo wònye, Eye nyɔnu ahasitɔ la, vudo xaxɛ wònye.
28 Edea xa ɖi abe adzodala ene; Eye wònana ŋutsu mawɔnuteƒewo ƒe xexlẽme dzina ɖe edzi.
29 Ame kae ɖoa xaxa me?
Ame kae dea vovo ge do kpoe?
Ame kae nɔa dzre dzi?
Ame kae faa konyi?
30 Ame siwo tsia wain te didi lae; Ame siwo yina be yewoadi wain si wotɔtɔ lae.
31 Mègaɖe ŋku ɖe wain, ale si wòbiã, Ale si wòle dzo dam le kplu me, kple ale si wominɛ wɔli la o,
32 Mlɔeba la, eɖua ame abe da ene, Eye wòsia ame abe dakpui ƒe aɖi ene.
33 Wò ŋkuwo akpɔ nu tutɔwo, Eye wò dzi agblɔ nya vlowo.
34 Ànɔ abe ame si mlɔ atsiaƒu titina ene, Abe ame si mlɔ abalati tame ene.
35 Àgblɔ be: “Woƒom, gake nyemesee o; Wotu kɔm, gake nyemenya o.
Ɣekaɣi gɔ̃ manyɔ?
Magano ɖe akpee.”
24:1-34
24 Mègaʋã ŋu ame vɔ̃ɖiwo o, Eye megadzro wò be nàde ha kpli wo o,
2 Elabena woƒe dzi bua ŋutasẽnuwɔwɔ ŋu, Eye woƒe nuyiwo gblɔa vɔ̃ ko.
3 Nunyae wotsɔna tua xɔe, Eye nugɔmesesee wotsɔna lia kee.
4 Sidzedzee wotsɔna dea Kesinɔnu veviwo kple nu nyoameŋu vovovowo xɔwo me taŋtaŋ.
5 Ame si si nunya le la, ŋusẽ le esi, Eye sidzedzee wotsɔna dzia ŋusẽ ɖe edzii.
6 Mɔfiame nyuitɔe nàtsɔ awɔ wò aʋae, Eye aɖaŋuɖola geɖewo dzie wotona kpɔa dziɖuɖu.
7 Nunya vavãtɔ mate ŋu asu bometsila si o; Nya aɖeke mele esi wòagblɔ le dugbo la nu o.
8 Ame si ɖoa vɔ̃ be yeawɔ la, Woayɔe be susu vɔ̃ ɖolawo ƒe amegã.
9 Bometsinuwo ɖoɖo ɖe tame nye nu vɔ̃, Eye fewuɖula nye ŋunyɔ na amewo.
10 Ne dzi ɖe le ƒowò le xaxagbe la, Ekema wò ŋusẽ dzi aɖe kpɔtɔ.
11 Xɔ na ame siwo wokplɔ yina wuwu ge, Eye ɖe ame siwo le ya mum sagasaga ɖo ta wo wuƒe la.
12 Ne ègblɔ be, “Míenya naneke tso esia ŋu o” la, Ðe Ame si dzroa dziwo me kpɔna la ŋutɔ madze sii oa?
Ɛ̃, Eya ame si ƒe ŋku le ŋuwò la anyae, Eye wòaɖo eteƒe na ame sia ame ɖe eƒe nuwɔna nu.
13 Vinye, no anyitsi, elabena enyo; Anyitsi si tso anyixe me vivina le veme.
14 Nyae be nenema kee nunya hã nyo na wò.
Ne èke ɖe eŋu la, ekema eme anyo na wò le etsɔme, Eye wò mɔkpɔkpɔ nu mayi o.
15 Mègaɖo tame vɔ̃ ade xa ɖe ame dzɔdzɔe ƒe aƒe ŋu o; Mègagblẽ eƒe gbɔɖemeƒe o.
16 Elabena ne ame dzɔdzɔe dze anyi zi adre hã la, agafɔ, Ke ame vɔ̃ɖiwo ya la, vɔ̃ ahe wo aƒu anyi.
17 Ne wò futɔ dze anyi la, mègakpɔ dzidzɔ o, Eye ne ekli nu la, wò dzi megatso aseye o;
18 Ne menye nenema o la, Yehowa akpɔ esia eye manyo eŋu o, Eye wòadzudzɔ dzikudodo ɖe eŋu.
19 Dzi megaku wò le nu vlo wɔlawo ta o; Mègaʋã ŋu ame vɔ̃ɖiwo o,
20 Elabena etsɔme aɖeke meli na ame vlowo o; Ame vɔ̃ɖiwo ƒe akaɖi atsi.
21 Vinye, vɔ̃ Yehowa kple fia la.
Mègade ha kple tsitretsiɖeŋulawo o,
22 Elabena gbegblẽ ava wo dzi kpoyi.
Eye ame kae nya vɔ̃ si wo kple evea ahe ava wo dzi?
23 Nya siawo hã tso nunyala gbɔ: Ameŋkumekpɔkpɔ le ʋɔnudɔdrɔ̃ me menyo o.
24 Ame si gblɔna na ame vɔ̃ɖi be, “Tɔwò dzɔ” la, Amewo ado ɖiŋu nɛ, eye dukɔwo ahe nya ɖe eŋu vevie.
25 Ke ame siwo kaa mo nɛ la, eme anyo na wo, Eye woatsɔ nu nyuiwo ayra wo.
26 Ame si ɖoa nya ŋu ale si tututu wòle la, woagbugbɔ nu nɛ.
27 Wɔ wò gotadɔwo, eye nàna nu sia nu nasɔ gbe le wò agble me; Eyome nàtu wò xɔ.
28 Mèganye ɖasefo ɖe hawòvi ŋu dzodzro o. Mègatsɔ wò nuyiwo ble amewo o.
29 Mègagblɔ be: “Ale si tututu wòwɔm la, nenemae mawɔe; Maɖo eteƒe nɛ ɖe eƒe nuwɔna nu” o.
30 Meto kuviatɔ ƒe agble ŋu, Ame si nunya mele tagbɔ na o ƒe waingble ŋu yi.
31 Mekpɔ be gbe to ɖe eme fũu; Dza xɔ eme keŋ, Eye eƒe glikpɔ la mu.
32 Melé ŋku ɖe esia ŋu, eye metsɔe de dzi me; Mekpɔe, eye nu si mesrɔ̃ tso emee nye be:
33 Gadɔ alɔ̃ vie, gadɔ akɔlɔ̃e sẽe, Gade asi asitɛ me nàgbɔ ɖe eme vie,
34 Ekema ahedada aɖi ɖe wò abe fiafi ene, Eye hiã aƒo ɖe dziwò kpoyi abe adzoblasu ene.
25 Lododo siawo hã nye Salomo tɔ, eye Yuda-fia Hizkiya ƒe amewoe ŋlɔ wo ɖi:
2 Enye bubu na Mawu be wòaɣla nya, Eye fiawo ƒe bubue wònye be woaku nya me.
3 Ale si dziƒowo kɔ, eye anyigba gogloe la, Nenemae fiawo ƒe dzi me dzodzro meli o.
4 Ne woɖe klosalomĩ ɖa le klosalo ŋu la, Ekema edzana keŋkeŋ.
5 Ðe ame vɔ̃ɖi ɖa le fia ŋkume, Ekema eƒe fiazikpui ali ke le dzɔdzɔenyenye me.
6 Mègadi bubu na ɖokuiwò le fia ŋkume o, Eye mègaʋli nɔƒe le amegãwo dome o,
7 Elabena enyo be woagblɔ na wò be: “Va nɔ kɔkɔƒe afii,” Wu be woabɔbɔ wò ɖe anyi le bubume aɖe ŋkume.
8 Mègatsi klokloklo nàtsɔ nya ayi ʋɔnui o, Elabena nu kae nàwɔ emegbe ne hawòvi do ŋukpe wò?
Lododowo 26:1-28
7 Ale si atatututɔ ƒe afɔ le la, Nenemae lododo nɔna le bometsila ƒe nu me.
8 Ne wode bubu bometsila ŋu la, Ele abe kpee wobla ɖe akafo me ene.
9 Ale si ŋù le le ahamula si me la, Nenemae lododo le le bometsila ƒe nu me.
10 Ame si haya bometsila alo ame si tso eme va yina la, Le abe aŋutrɔdala si le nu sia nu ko dam la ene.
11 Ale si avu trɔna ɖe eƒe xeɖeɖe ŋui la, Nenemae bometsila gbugbɔa eƒe bometsinu wɔnae.
12 Èkpɔ ame si le eɖokui bum nunyalaea?
Mɔkpɔkpɔ li na bometsila wui.
13 Kuviatɔ be: “Dzata le mɔ dzi, Dzata le ablɔ me!”
14 Ale si ʋɔtru trona le eƒe megbega mee la, Nenemae kuviatɔ nɔa tɔtrɔm le eƒe aba dzii.
15 Kuviatɔ de asi nuɖugba me, Ke ale si wòatsɔe ade nu mee gɔ̃ hã zu dɔ nɛ.
16 Kuviatɔ bua eɖokui nunyalae Wu ame adre siwo ƒe nyaŋuɖoɖo me susu le.
17 Ame si tso eme va yina, eye dzi kui ɖe dzre si metsɔ egbɔ o ŋu la, Le abe ame si lé to na avu ene.
18 Ale si aɖaʋatɔ daa nu sia nu si dea abi ame ŋu kpakple aŋutrɔ hewua amee la,
19 Nenemae ame si flua ehavi hegblɔna be, “Fefem ko mele!” la le.
20 Ne nake meli o la, dzo tsina, Eye ne ameŋugblẽla meli o la, dzre kena.
Lododowo 27:1-27
5 Mokaname le gaglãgbe nyo wu amelɔlɔ̃ le adzame.
17 Ale si wotsɔa ga nyrea gae la, Nenemae ame nyrea nɔviae.
21 Sonu li ɖe klosalo ŋu, eye kpo ɖe sika ŋu, Nenema kee wodoa ame kpɔna ne wokafui.
22 Ne ètsɔ bometsila de to me hetsɔ tati toe Abe bli ene hã la, Eƒe bometsitsi la maɖe ɖa le eŋu o.
23 Wò alẽwo ƒe nɔnɔme nenɔ nyanya na wò nyuie.
Lé be na wò lãhawo nyuie,
24 Elabena kesinɔnuwo menɔa anyi tegbee o, Eye fiakuku hã menɔa anyi na dzidzimeawo katã o.
25 Gbe mumuwo vɔna, eye gbe fẽwo miena, Eye woƒoa nu miemie siwo le towo dzi la nu ƒu.
26 Alẽtsuiawo ana nudodo wò, Eye gbɔ̃tsuawo ana agbleƒlega wò.
27 Gbɔ̃notsi sɔgbɔ anɔ asiwò be nàkpɔ nuɖuɖu, Be nàkpɔ nuɖuɖu na wò aƒemetɔwo, kple nunyiame na wò dɔlanyɔnuwo.
Lododowo 28:1-28
28 Ame aɖeke menyaa ame vɔ̃ɖiwo ɖe nu hafi wosina o, Ke ame dzɔdzɔewo ya, dzi le wo ƒo abe dzata ene.
9 Ame si doa toku se la,Eƒe gbedodoɖa ke hã nye ŋunyɔ.
29:1-27
26 Ame geɖewoe dina be yewoado ɖe dziɖula ŋkume, Ke Yehowa ye tsoa afia na ame.
30 Agur, Yake vi, ƒe nya vevi siwo wògblɔ na Itiel, na Itiel kple Ukal.
2 Metsi bome wu amewo katã, Eye gɔmesese mesu asinye abe ale si wòle be wòasu ame si ene o.
3 Nyemesrɔ̃ nunya o, Eye Kɔkɔetɔ la ƒe sidzedze mesu asinye o.
4 Ame kae lia yi dziƒo gaɖi va anyi?
Eŋkɔ ɖe, eye via ŋkɔ ɖe? Ènyaea?
5 Mawu ƒe nyawo katã dza.
Akpoxɔnu wònye na ame siwo katã sinɛ tsona.
6 Mègatsɔ nya aɖeke kpe eƒe nyawo o, Ne menye nenema o la, aka mo na wò, Eye woakpɔe be ènye aʋatsokala.
7 Nu eve biam mele wò.
Mègate wom hafi maku o.
8 Te alakpa kple aʋatsokaka ɖa xaa tso gbɔnye.
Mègana mada ahe alo anye kesinɔtɔ o.
Ke na maɖu nu si nye tɔnye, 9 Ne magaɖi ƒo ahagbe nu le gbɔwò agblɔ be, “Ame kae nye Yehowa?” o, Eye mègana mada ahe ayi fi fi ge ahado vlo nye Mawu ƒe ŋkɔ la o.
10 Mègagblẽ subɔvi ŋu na eƒe aƒetɔ o, Ne menye nenema o la, ado ɖiŋu na wò, eye fɔɖiɖi anɔ dziwò.
11 Dzidzime aɖe li, si doa ɖiŋu na fofoa,Eye meyraa dadaa hã o.
12 Dzidzime aɖe li, si buna be yele dzadzɛ, Gake womeklɔ eƒe ɖiƒoƒo gɔ̃ hã ɖa le eŋu o.
13 Dzidzime aɖe li, si to ŋku gã Eye eƒe ŋkuwo kpɔa nu dadatɔe ale gbegbe!
14 Dzidzime aɖe li, si ƒe aɖuwo nye yiwo, Eye woƒe glãƒuwo nye lãwuhɛwo; Wovuvua wɔnamanɔŋutɔwo ɖa le anyigba dzi, Kple ame dahewo ɖa le amegbetɔwo dome.
15 Vinyɔnu eve le agu si, siwo doa ɣli be, “Tsɔe vɛ!
Tsɔe vɛ!” Nu etɔ̃ li, siwo meɖia ƒo gbeɖe o; Nu ene li, siwo megblɔna gbeɖe be, “Enyo gbɔ!” o.
16 Tsiẽƒe kple vidzidɔ si tsi ko, Anyigba si tsi meɖia kɔ na o, Kple dzo, si megblɔna be, “Enyo gbɔ!” o.
17 Ŋku si ɖea alɔme le fofoa ŋu, eye mebua dadaa ɖe ɖeke me o la, Balime akpaviãwo ahoe le etome, Eye hɔ̃ ƒe viwo aɖui.
18 Nu etɔ̃ li, siwo gbɔ nye gɔmesese ŋu, Eye nu ene li, siwo nu nyemenya ta le o:
19 Hɔ̃ toƒe le dziƒowo, Da toƒe le agakpe dzi, Tɔdziʋu toƒe le atsiaƒu gbanaa dzi, Kple ŋutsu toƒe le ɖetugbui ŋu.
20 Ale nyɔnu ahasitɔ lee nye esi: Eɖua nu hetutua nu to; Eye wògblɔna be, “Nyemewɔ nu gbegblẽ aɖeke o.”
21 Nu etɔ̃ nana anyigba dzona kpekpekpe, Eye nu ene wua tsɔtsɔ nɛ:
22 Ne kluvi le fia ɖum, Ne nuɖuɖu bɔ ɖe movitɔ si;
23 Ne nyɔnu si wolé fui va ɖe srɔ̃, Eye ne dɔlanyɔnu va xɔ ɖe eƒe aƒenɔ teƒe.
24 Nu ene li, siwo woabu ɖe suetɔwo dome le anyigba dzi, Gake dzɔdzɔmenunya le wo si:
25 Ŋusẽ boo aɖeke mele anyidiwo ŋu o, Gake woƒoa woƒe nuɖuɖu nu ƒu le dzomeŋɔli.
26 Ŋusẽ boo aɖeke mele hotoklolowo ŋu o, Gake agakpewo mee wowɔa woƒe nɔƒe ɖo.
27 Fia aɖeke mele ʋetsuviwo nu o, Gake wo katã hona yina le hatsotso me.
28 Xɔmenyatri ƒe asi léna ɖe nu ŋu, Eye wònɔa fiasãwo gɔ̃ hã me.
31 Adevu; gbɔ̃tsu; Kple fia si ŋu eƒe aʋakɔwo le.
31:1-31
31 Fia Lemuel ƒe nyawo, nya vevi siwo dadaa tsɔ xlɔ̃ nui lae nye esi:
2 Oo vinye, nya kae magblɔ na wò, Oo nye dɔmevi, nya ka gblɔ gee mala, Oo nye adzɔgbeɖevi, nya kae le asinye na wò?
3 Mègatsɔ wò ŋusẽ na nyɔnuwo o, Eye mègawɔ nu siwo gblẽa fiawo dome o.
4 Oo Lemuel, menye fiawo ƒe dɔ o, Menye fiawo ƒe dɔ be woano wain o, Eye menyo be dziɖulawo nagblɔ be, “Nye aha ɖe?” o,
5 Ne woagano aha ahaŋlɔ se la be, Eye woatrɔ gbo ame tsɛwo ƒe nya o.
6 Tsɔ aha muame na ame siwo le tsɔtsrɔ̃m, Kple wain na ame siwo le nu xam.
7 Na woanoe, ne woaŋlɔ woƒe ahedada be; Ne woagaɖo ŋku woƒe xaxa dzi o.
8 Ƒo nu ɖe ame siwo mate ŋu aɖe wo ɖokuiwo nu o la nu; Eye nàʋli ame siwo katã le tsɔtsrɔ̃m la ta.
9 Ke nu nàdrɔ̃ ʋɔnu dzɔdzɔe; Xɔ nya ɖe wɔnamanɔŋutɔwo kple ame dahewo nu.
10 Ame kae akpɔ srɔ̃nyɔnu zazɛ̃?
Exɔ asi wu adzagba.
11 Srɔ̃a ɖoa dzi ɖe eŋu, Eye nu vevi aɖeke mebɔnɛ o.
12 Le eƒe agbemeŋkekewo katã me la, Ewɔa nyui na srɔ̃a ŋutsu, ke menye vɔ̃ o.
13 Edia alẽfuvɔ kple aklala; Eye wòtsɔa eƒe asiwo wɔa dɔ kple dzidzɔ.
14 Ele abe asitsalawo ƒe asiʋu ene; Eye wòhea eƒe nuɖuɖu tsoa didiƒe ke vaa aƒee.
15 Efɔna ne ŋu mekpɔ ke vɔ o, Eye wònaa nuɖuɖu eƒemetɔwo; Enaa eƒe dɔlanyɔnuwo hã tɔ gome wo.
16 Ebua tame le agble ŋu, eye wòƒlenɛ; Ekua kutri dea waingble.
17 Edzrana ɖo ɖe dɔ sesẽ wɔwɔ ŋu, Eye wòdoa ŋusẽ eƒe alɔwo.
18 Ekpɔnɛ be yeƒe asitsatsa le vi ɖem; Eƒe akaɖi metsina le zã me o.
19 Ðetifutreti le eƒe asi me, Eye wòtsɔa eƒe asi léa ɖetitrekeke.
20 Edoa eƒe asi ɖe wɔnamanɔŋutɔwo, Eye wòʋua eƒe asi me na ame dahewo.
21 Mevɔ̃na ɖe eƒe aƒemetɔwo nu le vuvɔ ta o, Elabena eƒe aƒemetɔwo katã do awu titriwo.
22 Elɔ̃a abadzivɔwo na eɖokui.
Eƒe nudodo nye aklala biɖibiɖi kple alẽfuwu aɖabɛ dzĩtɔ.
23 Wonya srɔ̃a nyuie le dugbo la nu, Afi si wòbɔbɔ nɔ anyi ɖe dumemetsitsiwo dome le.
24 Etɔa aklalawuwo dzrana, Eye asitsalawo xɔa alidziblanu tso egbɔ.
25 Ŋusẽ kple atsyɔ̃e nye eƒe avɔ, Eye kakaɖedzi nɔa esi ɖe etsɔ si gbɔna ŋu.
26 Ekea eƒe nu le nunya me; Eye dɔmenyo ƒe se le eƒe aɖe dzi.
27 Eléa ŋku ɖe eƒe aƒemetɔwo ƒe nuwɔnawo ŋu nyuie, Eye meɖua kuviabolo o.
28 Viawo tsona heyɔnɛ be dzidzɔtɔ; Srɔ̃a tsona hekafunɛ.
29 Nyɔnu zazɛ̃ geɖewo li, Ke wò la, èƒo wo katã ta.
2 Nyagblɔla be: “Toflokowo ƒe tofloko!
Toflokowo ƒe tofloko! Nu sia nu nye tofloko!”
3 Viɖe ka koŋue amegbetɔ kpɔna tso eƒe dɔ sesẽ Siwo katã ŋu wògblana ɖo le ɣea te la me?
Ke kpɔ ɖa, esia hã toflokoe!
4 Mewɔ dɔ gã dɔ gãwo.
Metu xɔwo; mede waingblewo.
5 Metso abɔwo kple tsaɖibɔwo, eye medo ati tseku vovovowo ɖe wo me.
6 Meɖe tsitawo, ne matsɔ ade tsi avemeti fẽwo.
7 Kluviwo kple kosiwo va su asinye, eye esiwo wodzi le aƒea me hã nɔ asinye.
Nyihawo kple alẽhawo nɔ asinye taŋ wu ame siwo katã nɔ Yerusalem do ŋgɔ nam.
8 Meƒo klosalo kple sika nu ƒu, fiawo ƒe kesinɔnuwo kple esiwo tso nuto vovovowo me taŋtaŋ.
Meɖo ŋutsu hadzilawo kple nyɔnu hadzilawo, eye medi nu si doa dzidzɔ geɖe na amegbetɔviwo: nyɔnu, ɛ̃, nyɔnu geɖewo nɔ asinye.
9 Ale meɖo kpo gaɖo kpo ɖe edzi wu ame siwo katã nɔ Yerusalem do ŋgɔ nam.
Eye nye nunya mege le asinye o.
10 Nyemete naneke si dzrom la ɖokuinye o.
Nyemete dzidzɔ aɖeke ƒomevi nye dzi o, elabena nye dzi kpɔ dzidzɔ ɖe dɔ sesẽ siwo katã mewɔ la ŋu; esiae nye tɔnye gome tso nye hloloetsotsowo katã me.
11 Ke esi mede ŋugble le dɔ siwo katã nye asiwo wɔ kple dɔ siwo katã ŋu megbla ɖo wɔ ŋu la, mekpɔe be wo katã wonye tofloko kple dagbadagba ɖe yame; viɖe gbagbe aɖeke mele wo me le ɣea te o.
12 Eye metrɔ be malé ŋku ɖe nunya, aɖaʋadzedze, kple bometsitsi ŋu.
(Elabena nu kae ame si ava ɖe fia yome la, ate ŋu awɔ?
Nu si amewo wɔ va yi xoxo la koe.)
13 Eye mekpɔ be nunya ƒo bometsitsi ta sãa, abe ale si ko kekeli ƒo viviti tae ene.
14 Nunyala to ŋku ɖe ta; ke bometsila ya zɔa viviti me.
Eye meva kpɔe hã be nu ɖeka tɔgbi ye dzɔna ɖe wo katã dzi.
15 Ale megblɔ le nye dzi me be: “Nu si adzɔ ɖe bometsila dzi la kee ava dzɔ ɖe nye hã dzinye.”
Ekema nu kae mekpɔ tso nye nunya gbogboawo me?
16 Elabena womeɖoa ŋku nunyala loo alo bometsila dzi ɖaa o.
Woaŋlɔ wo katã be keŋkeŋ le ŋkeke siwo gbɔna me.
Abe ale si ko bometsila le kuku ge ene. 17 Ale melé fu agbenɔnɔ, elabena mekpɔe be, dɔ siwo wowɔna le ɣea te la nye fuɖenameɖokui sɔŋ, elabena tofloko kple dagbadagba ɖe yame ko wo katã wonye.
18 Eye melé fu dɔ sesẽ siwo katã ŋu mevu ɖo wɔ le ɣea te, elabena ɖeko magblẽ wo ɖi na ame si ava ɖe yonyeme la tsã.
19 Eye ame kae nya ne nunyala loo alo bometsilae wòava nye?
Gake eyae ava kpɔ ŋusẽ ɖe dɔ siwo katã metsɔ kutrikuku kple nunya wɔ le ɣea te la dzi. Esia hã toflokoe.
20 Ale dzi ɖe le ƒonye ɖe dɔ sesẽ siwo katã ŋu mevu ɖo wɔ le ɣea te la ŋu.
21 Elabena ne ame tsɔ nunya kple sidzedze kpakple aɖaŋu wɔ dɔ sesĩe hã la, ame si mekpe fu aɖeke le eŋu o la si mee eƒe gome la ayi.
Esia hã tofloko kple vɔ̃ gã aɖe wònye.
22 Nu ka tututue amegbetɔ kpɔna tso eƒe hloloetsotso kple dɔ siwo katã ŋu wòvu ɖo wɔ le ɣea te la me?
23 Elabena le eƒe ŋkekewo katã me la, dɔ siwo wòwɔna nye vevesese kple dzivee sɔŋ, eye le zã me hã, eƒe dzi megbɔna ɖe eme o.
Esia hã toflokoe.
24 Naneke menyo na amegbetɔ wu be, wòaɖu nu ano nu, eye wòakpɔ dzidzɔ le dɔ sesẽ siwo wòwɔna la ta o.
Nye la, mekpɔ be Mawu vavã la ƒe asi mee esia hã tso,
25 elabena ame kae ɖua nu noa nu nyuie wum?
26 Mawu tsɔ nunya, sidzedze kple dzidzɔkpɔkpɔ na ame si ƒe nu nyo eŋu, ke nu vɔ̃ wɔla ya, ede dɔ asi nɛ be wòaƒo nuwo nu ƒu ahali kɔ wo ɖi, ale be Mawu vavã la natsɔ wo ana ame si ƒe nu nyo eŋu.
Esia hã tofloko kple dagbadagba ɖe yame wònye.
9 Viɖe kae ame kpɔna tso eƒe kutrikukuwo katã me?
11 Ewɔ nuwo katã nyuie ɖe wo wɔɣi.
Naneke meli woatsɔ akpee loo alo aɖe le eme o.
Mawu vavã lae wɔe alea, be amewo navɔ̃ ye.
Nyagblɔla
4:1-16
4 Megalé ŋku ɖe ameteteɖeanyi siwo katã yia edzi le ɣea te la ŋu.
Ŋusẽ le ame siwo te wo ɖe anyi la si, ale be womekpɔ akɔfala aɖeke o.
2 Eye mekpɔe be ame siwo ku xoxo la tɔ nyo wu agbagbeawo tɔ.
3 Ke ame siwo medzɔ haɖe ne woayi nuxaxadonamenu siwo wɔm wole le ɣea te kpɔ ge o ya tɔ ganyo wu wo ame evea siaa tɔ.
4 Eye megakpɔ be, hoʋiʋli kple ame nɔewoe dɔa amewo wokua kutri geɖe hewɔa aɖaŋudɔ gbogboawo; esia hã tofloko kple dagbadagba ɖe yame wònye.
5 Bometsila de asi asitɛ me, evɔ wòle ku ɖim.
6 Gbɔɖeme asiʋlo ɖeka nyo wu dɔ sesẽ wɔwɔ kple dagbadagba ɖe yame asiʋlo eve.
7 Megatrɔ susu ɖe nu bubu aɖe si hã nye tofloko le ɣea te la ŋu:
8 Ame aɖe ya ɖeka koe li, eye ame aɖeke mele esi o; vi alo nɔvi hã mele esi o, gake eƒe dɔ sesẽ wɔwɔwo mewua enu gbeɖe o.
Kesinɔnuwo meɖia ƒo na eƒe ŋku o.
9 Ne ame le eve la, enyo wu ame ɖeka, elabena woakpɔ fetu nyui ɖe woƒe dɔ sesẽ wɔwɔ ta.
10 Elabena ne wo dometɔ ɖeka dze anyi la, evelia afɔe ɖe tsitre.
Ke aleke wòanɔ na ame si dze anyi eye ame aɖeke meli afɔe ɖe tsitre o la?
11 Gawu la, ne ame eve mlɔ wo nɔewo xa la, woléa dzo ɖe wo nɔewo ŋu, ke aleke ame ɖeka ate ŋu alé dzo ɖe eɖokui ŋu?
12 Eye ne ame aɖe ate ŋu aɖu ame ɖeka dzi hã la, ame eve ya ate ŋu anɔ te ɖe enu.
Eye ka etɔ̃ si wogbi mate ŋu atso bɔbɔe o.
13 Ðekakpuivi dahe nyanu nyo wu fia tsitsi tsibome, si megasea aɖaŋuɖoɖo o.
14 Edo tso gaxɔ me heva zu fia, evɔ ahedada mee wodzii ɖo le ame ma ƒe fiaɖuƒe la me hafi.
Esia tae wòle be wò nyawo nanɔ ʋɛ ɖo.
15 Ale si ame le amama hafi tso dadaa ƒe dɔ me va la, nenemae wòaganɔ ayii.
Esia hã tofloko kple dagbadagba ɖe yame ko wònye.
16 Mègawɔ ɖokuiwò ame dzɔdzɔe akpa o, eye mèganya nu wòagbɔ eme akpa hã o.
Nu ka tae nàgblẽ ɖokuiwò dome?
17 Mègawɔ nu vɔ̃ɖi wòagbɔ eme o, eye mèganye bometsila hã o.
Nu ka tae nàku kukpo?
18 Enyo be nàlé nuxlɔ̃ame si wona wò me ɖe asi, eye mègana ekemɛa hã nage le asiwò o; elabena ame si vɔ̃a Mawu la alé wo ame evea me ɖe asi.
19 Nunya doa ŋusẽ nunyala wu ŋusẽtɔ ewo siwo le du me.
20 Elabena ame dzɔdzɔe aɖeke mele anyigba dzi, si wɔa nu nyui sɔŋ eye mewɔa nu vɔ̃ o.
21 Azɔ hã, mègatsɔ wò dzi ɖo nya sia nya si amewo gblɔna la ŋu o; ne menye nenema o la, àva se wò subɔvi wòanɔ ɖiŋu dom na wò;
22 elabena wò ŋutɔ hã ènyae nyuie le wò dzi me be yedo ɖiŋu na amewo kpɔ zi geɖe.
23 Metsɔ nunya do nu siawo katã kpɔ, eye megblɔ be: “Madze nunya.”
Gake nyemete ŋui o.
24 Nu si li la, egbɔ metsɔ o, eye eme goglo ale gbegbe.
Ame kae ate ŋu ase egɔme?
25 Nye la, metsɔ nye dzi ɖo anyi be madze si nunya, madzro eme, eye madii, ne makpɔ susu si ta nuwo le alea, ne manyae be movidzɔdzɔ nye vɔɖivɔ̃ɖi, eye tsukuku nye bometsitsi.
26 Eye mekpɔ nu sia be: Nu si vena wu kue nye nyɔnu si zu adoboli, eƒe dzi nye ɖɔ, eye eƒe asiwo nye kunyowu.
Ame si ƒe nu dzea Mawu vavã la ŋu la asi le enu, ke nu vɔ̃ wɔla ya adze esi me.
27 Nyagblɔla be: “Kpɔ ɖa!
Esia ŋue meke ɖo; medzro nuwo me ɖekaɖeka, ne maƒo nya ta,
29 Esia ko mekpɔ, be: Mawu vavã la wɔ amegbetɔwo wole dzɔdzɔe, ke woawo ŋutɔwoe ti ayedzedze geɖe yome.”
8:1-17
8 Ame kae le abe nunyala ene?
Ame kae nya kuxi gbɔ kpɔnu?
Nunya nana ame ƒe mo klẽna, eye eƒe moyɔyɔ gɔ̃ hã trɔna zua mokɔkɔ.
2 Mebe: “Le bubudede Mawu ƒe atamkaka ŋu ta la, wɔ ɖe fia ƒe sedede dzi.
3 Mègatsi klokloklo be yeadzo le eŋkume o.
Mègade nu vɔ̃ɖi dzi o, elabena nu sia nu si dze eŋu wòbe yeawɔ la, ate ŋu awɔe,
4 le esi ŋusẽ geɖe le fia ƒe nya ŋu ta; eye ame kae ate ŋu agblɔ nɛ be, ‘Nu kae wònye wɔm nèle?’”
Esia hã toflokoe.
Mebe esia hã toflokoe.
Aleke kee amegbetɔwo ɖaku kutrii o, womanya ta le enu o.
Eye ne wobe yewoƒe nunya ana yewoake ɖe eŋu hã la, womate ŋu ase egɔme wòade edeƒe o.
Nyagblɔla
5 Elabena agbagbeawo nyae be yewogbɔna kuku ge, ke kukuawo meganya naneke kura o; eye fetu aɖeke megali na wo o, elabena womegaɖoa ŋku wo dzi o.
6 Woƒe amelɔlɔ̃ kple fuléle kpakple ŋuʋaʋã hã nu yi xoxo, eye womegakpɔa gome aɖeke kura le nu siwo katã yia edzi le ɣea te la me o.
7 Heyi nàɖu wò abolo kple dzidzɔ, eye nàno wò wain kple dzi kpɔdzidzɔ, elabena wò dɔwɔwɔwo dze Mawu vavã la ŋu xoxo.
8 Wò awuwo nefu tititi ɣeawokatãɣi, eye mègagbe ami dede tame o.
15 Ŋutsu dahe nyanu aɖe le dua me, si tsɔ eƒe nunya xɔ na dua.
Nyagblɔla 10:1-20
9 Kpegbãlae kpe sina, eye nakedzelae xɔa abi.
10 Ne lãnu tsi kpo, eye womenyre enu o la, ekema ame azã ŋusẽ geɖe.
Gake nunya nana wokpɔa dzidzedze.
11 Ne da ɖu ame hafi wosa gbe dee la, ekema gbesala bibi la mekpɔ viɖe aɖeke tso eme o.
12 Nunyala ƒe numenyawo nyea amenuvenyawo, ke bometsila ƒe nuyiwo gblẽa nu le eya ŋutɔ ŋu.
13 Edzea eƒe nyawo gɔme kple bometsinyawo, eye eƒe nuƒoƒo wua enu kple aɖaʋanya gblẽnuwo.
14 Evɔ bometsila ƒoa nu kpoloe.
Amegbetɔ menya nu si gbɔna dzɔdzɔ ge o; ame kae ate ŋu agblɔ nu si ava dzɔ le emegbe la nɛ?
15 Bometsila ƒe dagbadagba nana ɖeɖi tea eŋu, elabena menya ale si wòawɔ ake ɖe mɔ si yi dua me gɔ̃ hã ŋu o.
16 Baba na dukɔ si ƒe fia nye ɖevi, eye eƒe amegãwo nɔa nuɖukplɔ̃ ŋu tso ŋdi kanya!
17 Dzidzɔ ka gbegbee wòanye na dukɔ si ƒe fia nye bubume ƒe vi, eye eƒe amegãwo ɖua nu le eɖuɣi be woakpɔ ŋusẽ, ke menye be woano aha amu o!
18 Kuviawɔwɔ vivivo nana xɔ ƒe daɖedziwo nyéna ɖe eme, eye alɔgblɔdɔwɔwɔ nana xɔ ɖuɖuna.
19 Abolo nana wokoa nu, eye wain nana agbe vivina; ke gae wotsɔ kpɔa nuhiahiãwo katã gbɔ.
20 Mègado ɖiŋu na fia le wò susu me gɔ̃ hã o, eye mègado ɖiŋu na kesinɔtɔ le wò xɔgã me ke hã o; elabena dziƒoxe aɖe atsɔ nya la ayii, alo nu dzodzoe aɖe ayi aɖato nya si nègblɔ.
Nyagblɔla 11:1-10
11 Da wò abolo ɖo ɖe tɔwo dzi, elabena àgakpɔe le ŋkeke geɖe megbe.
2 Na nu ame adre, alo ame enyi gɔ̃ hã, elabena mènya vɔ̃ kae le anyigba dzi va ge o.
7 Kekeli vivina, eye wònyo be ŋku nakpɔ ɣe.
8 Elabena nenye be amegbetɔ nɔ agbe ƒe geɖe la, nekpɔ dzidzɔ le ŋkekeawo katã me.
Ke neɖo ŋku edzi hã be vivitidogbewo asɔ gbɔ; esiwo katã gbɔna la nye tofloko sɔŋ.
9 Ðekakpui, kpɔ dzidzɔ le wò ɖekakpuime, na wò dzi nakpɔ dzidzɔ le wò ɖekakpuiŋkekewo me.
Zɔ ɖe wò dzi ƒe didiwo kple wò ŋku ƒe mɔfiafia nu; gake nyae be Mawu vavã la akplɔ wò ava ʋɔnui le nu siawo katã ta.
Nyagblɔla 12:1-14
12 Eya ta ɖo ŋku Wɔwòla Gã la dzi le wò sɔhɛmenɔɣi, hafi ne fukpeɣiwo nava, eye ƒe siwo ŋu nàgblɔ le be, “Womedze ŋunye o” la naɖo;
2 hafi ne ɣe, kekeli, ɣleti kple ɣletiviwo nava do viviti, eye alilikpowo nakplɔ tsidzadza gã ɖo;
4 esime ʋɔtru siwo woʋuna ɖo ɖe ablɔ me la nɔa dodo, esime té ƒe ɖiɖi yia to, esime xevi ƒe xɔxlɔ̃ nyɔa ame, eye nyɔnu hadzilawo ƒe gbe yia to.
5 Ɣemaɣi la, kɔkɔƒe ɖia vɔvɔ̃ na ame, eye ŋɔdzinuwo nɔa mɔ dzi.
6 hafi ne klosaloka natso, eye sikagba nagbã, ze si le tɔ to nagbã, eye tsido ƒe tsidumɔ̃ nakaka.
7 Ekema kewɔ la gbugbɔna yia anyi si wònye tsã la me, eye gbɔgbɔ la hã gbugbɔna yia Mawu vavã, ame si tsɔe na la gbɔ.
8 Nyagblɔla la be, “Toflokowo ƒe tofloko!
Nu sia nu nye tofloko!”
10 Nyagblɔla la dze agbagba di nya viviwo eye wòŋlɔ nyateƒenya siwo de pɛpɛpɛ.
13 Nyawo katã ƒe taƒonyae nye be: Vɔ̃ Mawu vavã la, eye nàlé eƒe sewo me ɖe asi, elabena nu sia koe wodi tso amegbetɔwo katã si.
14 Elabena Mawu vavã la le dɔwɔwɔ ɖe sia ɖe ƒomevi he ge ava ʋɔnui, esiwo le ɣaɣla hã, eɖanye nyui alo vɔ̃ o.
Hawo Ƒe Ha
1:1-17
1 Hawo ƒe ha, si nye Salomo ƒe ha:
2 “Ne ɖe wòagbugbɔ nu nam ɖe!
Elabena wò lɔlɔ̃ɖeɖefia nyo wu wain.
3 Wò amiwo le ʋeʋẽm lilili.
Esia tae ɖetugbuiwo lɔ̃a wò ɖo.
4 Kplɔm ɖe asi; na míaƒu du.
Fia la kplɔm yi eƒe xɔ gãwo me!
Wo tɔ dzɔ be wolɔ̃a wò.
5 Oo, mi Yerusalem vinyɔnuwo, ame yii menye, gake menya kpɔ, Abe Kedar ƒe agbadɔwo ene, abe Salomo ƒe agbadɔvɔwo ene.
6 Miganɔ kpɔyem, le esi menyɔ ta o, Le esi ɣe ɖum ta o.
Danye viŋutsuwoe do dziku ɖe ŋunye; Woɖom waingbleawo ŋu dzɔlae, Evɔ megblẽ nye ŋutɔ nye waingble ya ɖi.
7 Gblɔe nam, wò ame si melɔ̃na vevie, Gblɔ afi si wò lãhawo ɖua gbe le, Afi si nènana wotsyɔa akɔ ɖo le ŋdɔ me la nam.
Nu ka tae wòle be manɔ tsatsam abe nyɔnu si tsyɔ nu ŋkume ene Le hawòviwo ƒe lãhawo dome?”
8 “Oo tugbewo ƒe tugbe, ne mènyae o la, Ekema do afɔ na lãhawo, Eye nàna wò gbɔ̃viwo naɖu gbe le lãkplɔlawo ƒe avɔgbadɔwo gbɔ.”
9 “Nye lɔlɔ̃tɔ, èle nam abe sɔnɔ le Farao ƒe tasiaɖamwo ŋu ene.
10 Atsyɔ̃ɖonuwo dze tonu na wò ale gbegbe, Wò kɔdzonuwo hã dze wò ŋutɔ!
11 Míatsɔ sika awɔ atsyɔ̃ɖonu na wò, Eye klosalokpeviwo anɔ eŋu.”
12 “Esi fia la bɔbɔ nɔ eƒe kplɔ̃ ŋu la, Nye ami ʋeʋĩ la xɔ teƒea katã.
13 Nye lɔlɔ̃tɔ le nam abe miregoe ene Le nye nowo domee zã bliboa.
14 Nye lɔlɔ̃tɔ le nam abe henaseƒoƒo ene Le En-Gedi waingblewo me.”
15 “Nye lɔlɔ̃tɔ, èdze tugbe loo!
Mebe, èdze tugbe ŋutɔ!
Wò ŋkuwo le abe ahɔnɛ ƒe ŋkuwo ene.”
16 “Oo nye lɔlɔ̃tɔ, wò hã èdze ɖeka ŋutɔ, eye wò nu nyoa ame ŋu.
Míaƒe mlɔƒe le gbe damawo dome.
17 Míaƒe aƒe ƒe daɖedziwo nye sedertiwo, Eye míaƒe xɔdzisasrãwo nye sesewutiwo.
Hawo Ƒe Ha 2:1-17
2 “Seƒoƒo ko menye le ƒuta, Dzogbenya le baliwo me.”
2 “Ale si dzogbenya le le ŋùwo domee la, Nenemae nye lɔlɔ̃tɔ le le nyɔnuviwo domee.”
3 “Ale si atɔtɔŋutiti le le avemetiwo domee la, Nenemae nye lɔlɔ̃tɔ le le ɖekakpuiwo domee.
Eƒe vɔvɔli te nɔnɔ dzroam vevie, Eye eƒe kutsetsewo vivia nunye.
4 Ekplɔm yi xɔ si me woɖo kplɔ̃ ɖo; Lɔlɔ̃e nye eƒe dzesi le dzinye.
5 Tsɔ waintsetse ƒuƒu bolowo do dzidzɔ nam; Tsɔ atɔtɔŋutiwo de agbe menye, Elabena lɔlɔ̃ de dɔ lãme nam.
6 Etsɔ eƒe miasi de nye ta te, Eye wòtsɔ eƒe nuɖusi kplam.
8 Nye lɔlɔ̃tɔ ŋkɔ le ɖiɖim! Kpɔ ɖa!
Eyae nye ekem gbɔna, Ele kpo tim le towo dzi hele togbɛwo flɔm gbɔna.
9 Nye lɔlɔ̃tɔ le abe sãde alo zivi ene.
Kpɔ ɖa! Eyae nye esi tɔ ɖe míaƒe kpɔ godo, Le nu kpɔm to fesre nu Hedo mo ɖa to fesrenutiwo dome.
10 Nye lɔlɔ̃tɔ le nu ƒom, egblɔ nam be: ‘Nye lɔlɔ̃tɔ ɖeka abe eve ene, tso, Nye tugbe, va mídzo.
11 Kpɔ ɖa! Vuvɔŋɔli nu yi.
Tsidzadza ke eye enu va yi.
12 Seƒoƒowo do ɖe anyigba dzi, Wainkawo ŋu ɖeɣi ɖo, Eye akpakpa ƒe xɔxlɔ̃ le ɖiɖim le míaƒe anyigba dzi.
13 Gboti ƒe tsetse gbãtɔwo de asi ɖiɖi me; Wainkawo ƒo se, eye wole ʋeʋẽm lilili.
Nye lɔlɔ̃tɔ, tso nàva.
Nye tugbewo ƒe tugbe, va mídzo.
14 Oo nye ahɔnɛ le kpetowo me, Le agawo ƒe globoeƒewo, Na makpɔ wò, ne mase wò gbe, Elabena wò gbe vivina, eye ènya kpɔ ŋutɔ.’”
15 “Milé abeiwo na mí, Abeivi siwo le waingbleawo gblẽm, Elabena míaƒe waingblewo ƒo se.”
16 “Nye lɔlɔ̃tɔ la nye tɔnye, eye nye hã menye etɔ.
Ele lãhawo kplɔm le dzogbenyawo me.
17 Oo nye lɔlɔ̃tɔ, trɔ gbɔ kaba, Hafi anyinu nafa, eye vɔvɔli nu nayi, Eye nànɔ abe sãde alo zivi le kaklãtowo dzi ene.
Hawo Ƒe Ha
3:1-11
3 “Medi ame si melɔ̃na la Le nye aba dzi le zã me.
2 Mafɔ ayi aɖatsa le dua me; Mayi aɖadi nye dzi lɔlɔ̃a le kpɔdomeewo kple ablɔwo me.
Madi ame si melɔ̃na la.
Medii kakaka gake nyemekpɔe o.
3 Dzɔla siwo le tsatsam le dua me la do gom, Eye mebia wo be: ‘Miekpɔ ame si melɔ̃ la nama?’ 4 Nyemekpɔ dze le wo ŋu Hafi kpɔ ame si melɔ̃ la o.
5 Oo Yerusalem vinyɔnuwo, Mitsɔ sãde alo zinɔ le gbe me ka atam nam be: Yewomanyɔ lɔlɔ̃ ɖe menye alo aʋuʋui o, va se ɖe esime wòadze eya ŋutɔ ŋu hafi.”
6 “Ame kae nye ekem tso gbedzi gbɔna abe dzudzɔ babla ene, Si ŋu mire kple lifi Kpakple asitsalawo ƒe atike ʋeʋĩ tutu vovovowo le ʋeʋẽm le?”
7 “Kpɔ ɖa! Salomo ƒe apakae. Kalẽtɔ blaade ƒo xlãe, Wonye Israel ŋutsu kalẽtɔwo,
8 Yi le wo katã si, Wobi ɖe aʋawɔwɔ me, Eye wo dometɔ ɖe sia ɖe ta eƒe yi ɖe aklito Ne woanɔ ŋudzɔ ɖe zã ƒe ŋɔdzi ŋu.”
9 “Fia Salomo ƒe apakae, Lebanon ƒe atiwoe wòna wotsɔ kpae nɛ.
10 Wotsɔ klosalo wɔ eƒe afɔwo, Eye wotsɔ sika wɔ eƒe medeƒe.
Wotsɔ alẽfuvɔ aɖabɛ dzĩtɔ wɔ eƒe anyinɔƒe; Yerusalem vinyɔnuwoe Do atsyã ɖe eme lɔlɔ̃tɔe.”
11 “Mi Zion vinyɔnuwo, mido va, Ne miakpɔ Fia Salomo ɖa, Eyae nye esi ɖɔ fiakuku si dadaa lɔ̃ nɛ Le eƒe srɔ̃ɖegbe, Le eƒe dzi ƒe dzidzɔkpɔgbe.” Hawo Ƒe Ha
4:1-16 4 “Kpɔ ɖa, nye lɔlɔ̃tɔ, èdze tugbe loo! Mebe, èdze tugbe ŋutɔ!
Wò ŋkuwo le abe ahɔnɛ ƒe ŋkuwo ene le wò motsyɔnu la me.
Wò ɖa le abe gbɔ̃ha Siwo le abu ɖim tso Gilead-towo dzi gbɔna ene.
2 Wò aɖuwo le abe alẽha siwo woko fu na teti Siwo tso tsileƒe la ene; Wo katã wodzi venɔviwo, Eye wo dometɔ aɖeke ƒe vi meku o.
3 Wò nuyiwo le abe ka dzĩ ene, Eye wò nuƒoƒo vivina. Wò alɔgowo le dzedzem le wò motsyɔnu la me Abe yevuboɖa si me wofe ene. 4 Wò kɔ le abe David ƒe xɔ tsrala, Si wotu kple kpe siwo woɖo ɖe wo nɔewo dzi la ene, Si ŋu woku akpoxɔnu akpe ɖo, Wo katã wonye kalẽtɔwo ƒe akpoxɔnu kotoowo.
5 Wò nowo le abe sãdevi eve, Siwo nye venɔvi, Siwo le gbe ɖum le dzogbenyawo me ene.” 6 “Mayi to si dzi mire, Kple togbɛ si dzi lifi le la dzi, Hafi ya fafɛ nadze ƒoƒo, eye vɔvɔli nu nayi.” 7 “Nye dzi lɔlɔ̃a, èdze tugbe eteƒe mekɔ o, Dzuƒe aɖeke mele ŋuwò o. 8 Nye ŋugbetɔ, na míatso Lebanon ayi, Mebe na míatso Lebanon ayi. Ði tso Amana tame, Tso Senir To tame, tso Hermon To tame, Tso dzatawo ƒe dowo me, tso lãkletowo dzi.
9 Nɔvinyenyɔnu, nye ŋugbetɔ, èfi nye dzi, Èfi nye dzi, esi nèɖe ŋku kpɔm zi ɖeka pɛ ko, Wò kɔga ɖeɖe kpɔkpɔ léa dzi nam.
10 Nɔvinyenyɔnu, nye ŋugbetɔ, wò lɔlɔ̃ɖeɖefia nyo loo!
Wò lɔlɔ̃ɖeɖefia nyo sãa wu wain, Eye wò ami ƒe ʋeʋẽ ƒo atike ʋeʋĩwo katã ta! 11 Nye ŋugbetɔ, anyitsi le tsyɔtsyɔm le wò nuyiwo ŋu. Anyitsi kple notsi le wò aɖe te, Eye wò awuwo me le ʋeʋẽm lilili abe Lebanon ene.
12 Nɔvinyenyɔnu, nye ŋugbetɔ, le abe abɔ si ƒe agbo wodo ene, Abe abɔ si ƒe agbo wodo, kple tsidzɔƒe si nu wotre ene.
13 Wò nu miemiewo le abe paradiso si me yevuboɖawo, Atikutsetse nyuitɔwo, henaseƒoƒowo kple nardo gbewo le ene,
14 Si me nardo kple safron, gbekee, sinamɔn, Kple lifi ƒe ati ɖe sia ɖe ƒomevi, mire, aloe, Kple atike ʋeʋĩ nyuitɔwo katã le. 15 Èle abe tsi dzidzi si le abɔ me, tsi nyui vudo, Kple tɔsisi si tso Lebanon ene.
16 Oo dzieheya, nyɔ; Oo anyieheya, wò hã ho va.
Ƒo to nye abɔ me.
Na eƒe ʋeʋẽ lilili naxɔ afi sia afi.” “Nye lɔlɔ̃tɔ neva eƒe abɔ me,Ne wòaɖu eme kutsetse nyuitɔwo.” Hawo Ƒe Ha
5:1-16 5 “Oo nɔvinyenyɔnu, nye ŋugbetɔ, Meva nye abɔ me. Megbe nye mire kple nye gbe ʋeʋĩ.
Menyi nye anyixe kple nye anyitsi;Meno nye wain kple nye notsi.” “Xɔ̃nyewo, miɖu nu!
Mino lɔlɔ̃ miamu!” 2 “Mele alɔ̃ me, ke nye dzi le ŋute.
Nye lɔlɔ̃tɔ le ʋɔ ƒom!”
‘Oo nɔvinyenyɔnu, nye dzi lɔlɔ̃a, Nye ahɔnɛ, nye ame dzadzɛ, ʋu ʋɔa nam! Elabena ahũ ƒo ta nam belee, Eye nye ɖa me yɔ fũu kple zãmu.’ 3 Meɖe nye awu ɖi. Ðe magatsɔe adoa? Meklɔ nye afɔwo.
Ðe magaƒo ɖi wo akea? 4 Nye lɔlɔ̃tɔ he asi ɖa tso ʋɔtrua ƒe do nu, Ale nye dzi kpɔ dzidzɔ le menye.
5 Mefɔ be maʋu ʋɔa na nye lɔlɔ̃tɔ; Mire le tsyɔtsyɔm le asi ŋu nam, Mire tsrolo le ɖuɖum le nye asibidɛwo ŋu Ðe gametia ƒe asiléƒe ŋu. 6 Meʋu ʋɔa na nye lɔlɔ̃tɔ, Ke nye lɔlɔ̃tɔ trɔ dzo, ebu. Esi wòtrɔ dzo la, dzi ɖe le ƒonye. Medii ʋuu, gake nyemekpɔe o.
Meyɔe, gake metɔ nam o.
Woƒom hede abi ŋunye.
Gliŋudzɔlawo ɖe nye kɔmetsyɔvɔ la le ŋunye. 8 Oo, Yerusalem vinyɔnuwo, mika atam nam be: Ne mieke ɖe nye lɔlɔ̃tɔ ŋu la, Yewoagblɔ nɛ be lɔlɔ̃ de dɔ lãme nam.” 9 “Tugbewo fia, Nu kae wò lɔlɔ̃tɔ la tsɔ ƒo lɔlɔ̃tɔ bubuwo tae?
Nu ka kurae wò lɔlɔ̃tɔ la tsɔ ƒo lɔlɔ̃tɔ bubuwo tae, Be nàna míaka atam alea?” 10 “Nye lɔlɔ̃tɔ le keklẽm, ebiã; Eye wòɖe dzesi wu le ame akpe ewo dome.
11 Eƒe ta nye sika, sika nyuitɔ. Eƒe taɖa le abe deʋaya siwo me ya ɖo ene, Eye wònyɔ abe akpaviã ene. 12 Eƒe ŋkuwo le abe ahɔnɛ siwo le tɔʋu to, Siwo le notsi lem, Eye wodze ɖe tɔ to ene.
13 Eƒe alɔgo le abe kpó siwo dzi gbe ʋeʋĩwo le la ene, Gbe ʋeʋĩ siwo woli kɔ ɖi.
Eƒe nuyiwo nye dzogbenya siwo le mire tsroloe tsyɔm. 14 Eƒe abɔwo nye sikati mlimɔ siwo ŋu woɖo krisolit-kpewo ɖo. Eƒe ƒodo nye nyiɖu zɔzrɔ̃e si wotsɔ safir-kpewo ɖo atsyɔ̃ na.
15 Eƒe afɔwo nye kpe xɔasi sɔti siwo ƒe anyinɔwo nye sika nyuitɔ.
Eƒe dzedzeme le abe Lebanon ene, enyo ale gbegbe, abe sederti ene. 16 Vivi sɔŋ le eƒe nu me, Eye nu sia nu nyo le eŋu!
Oo, Yerusalem vinyɔnuwo, aleae nye lɔlɔ̃tɔ la le, aleae nye dzi lɔlɔ̃a le.”
6:1-13
6 “Tugbewo fia, Afi kae wò lɔlɔ̃tɔ la yi? Afi kae wò dzi lɔlɔ̃a to? Ne míakpe ɖe ŋuwò adii.”
2 “Nye lɔlɔ̃tɔ yi eƒe abɔ me, Eyi gbe ʋeʋĩ kpówo gbɔ, Ne wòakplɔ lãhawo le abɔawo me, Eye wòagbe dzogbenyawo. 3 Nye lɔlɔ̃tɔ la nye tɔnye, Eye nye hã menye etɔ. Ele lãhawo kplɔm le dzogbenyawo me.”
4 “Nye lɔlɔ̃tɔ, èdze tugbe abe Tirza ene, Ènyo abe Yerusalem ene, Ènya le kpɔkpɔm abe aʋakɔ siwo ƒo ƒu ɖe woƒe dzesitiwo gbɔ ene.
5 Ðe ŋku ɖa le ŋunye, Elabena wole fu ɖem nam.
6 Wò aɖuwo le abe alẽha Siwo wole tsi na teti ene; Wo katã wodzi venɔviwo, Eye ɖeke ƒe vi meku o.
7 Wò alɔgowo le dzedzem le wò motsyɔnu la me Abe yevuboɖa si me wofe ene.
8 Fia srɔ̃wo ade blaade, Ahiãwo ade blaenyi, Eye ɖetugbuiwo ya mele xexlẽ me o.
9 Ke ɖeka koe nye nye ahɔnɛ, nye ame dzadzɛ. Eyae nye dadaa ƒe vinyɔnu ɖeka hɔ̃.
10 ‘Nyɔnu kae nye esi le keklẽm abe agudzedze ene, Nya kpɔ abe ɣleti si sɔ tegblẽe ene, Dza abe ɣe ƒe keklẽ ene, Eye wònya le kpɔkpɔm abe aʋakɔ siwo ƒo ƒu ɖe woƒe dzesitiwo gbɔ ene?’”
11 “Meyi ɖe azitibɔ me Be makpɔ ati fẽ siwo le balia me ɖa, Ne makpɔe ɖa be wainkawo dze, Eye yevuboɖawo ƒo se hã.
12 Kaka manya la, Nye dzimedidiwo na meva do ɖe Nye dukɔ la ƒe bubumewo ƒe tasiaɖamwo gbɔ.”
13 “Trɔ va, trɔ va!
Oo Sulam ɖetugbui, Trɔ va, trɔ va Va ne míakpɔ wò ɖa!”
“Nu ka tae miefɔ ŋku ɖe Sulam ɖetugbuia dzi ale?”
“Esi wòle abe hatsotso eve ƒe ɣeɖuɖu ene tae!”
7:1-13
7 “Oo, vinyɔnu bubume, Wò afɔkpawo dze afɔ na wò loo! Wò ata toɖoawo le abe atsyɔ̃ɖonu Si aɖaŋudɔwɔla wɔ ene.
2 Wò agbɔgbɔ le abe agba goboe ene. Wain si wotɔtɔ la megavɔ le eme o. Wò ƒodo le abe lu si woli kɔe, Si dzogbenya ƒo xlãe la ene.
3 Wò nowo le abe sãdevi eve, Siwo nye venɔviwo ene.
4 Wò kɔ le abe nyiɖuxɔ tsrala ene.Wò ŋkuwo le abe Hesbon-ta, Le Bat-Rabim ƒe agbo nu ene.
Wò ŋɔti le abe Lebanon ƒe xɔ tsrala Si dze ŋgɔ Damasko ene. 5 Wò ta si le nuwò le abe Karmel ene, Eye wò taɖa le abe aɖabɛ dzĩtɔ ene. Wò ɖa legbee kpɔyɔawo lé dzi na fia la. 6 Oo, nye dzi lɔlɔ̃a, ènya le kpɔkpɔm loo! Èdze tugbe vavã! Èƒo nu lédzinamewo katã ta!
7 Wò dzedzeme le abe deti ene, Eye wò nowo le abe ayedetawo ene. 8 Mebe, ‘Made deti la dzi Ne malé eƒe tsetseawo.’ Wò nowo nenɔ abe wainkpowo ene, Wò gbɔgbɔ neʋẽ lilili abe atɔtɔŋutiwo ene,
9 Eye wò nu me nenɔ abe wain nyuitɔ ene.” “Na wain la nayi wɔli na nye lɔlɔ̃tɔ la, Eye wòasi blewu ato alɔ̃dɔlawo ƒe nuyiwo dzi.
10 Nye lɔlɔ̃tɔ la tɔe menye, Eye nye nu lé dzi nɛ vevie. 11 Oo nye lɔlɔ̃tɔ, va, Na míado ayi gbe me; Na míanɔ henaseƒoƒowo me. 12 Na míafɔ ŋdi kanya ayi waingbleawo me, Ne míakpɔe ɖa be wainkawo dze, Seƒoƒoawo ke, Eye yevuboɖatiwo ƒo se hã. Afi mae maɖe nye lɔlɔ̃ afia wò le.
13 Gbowo le ʋeʋẽm lilili, Eye atikutsetse nyuitɔ vovovowo katã le míaƒe ʋɔtru nu.
8:1-14 8 “Ne ɖe nànɔ nam abe nɔvinyeŋutsu Si no danye ƒe no ene ɖe! Anye ne mekpɔ wò le ablɔ me la, magbugbɔ nu na wò, Eye ame aɖeke mado vlom o.
2 Anye ne makplɔ wò, Makplɔ wò ayi danye ƒe me, Ayi danye si fia num la ƒe me. Mana wain si me wode gbe ʋeʋĩ la wò, Mana yevuboɖametsi vivi wò nàno.
3 Atsɔ eƒe miasi ade nye ta te, Eye wòatsɔ eƒe nuɖusi akplam. 4 Oo Yerusalem vinyɔnuwo, mika atam nam be: Yewomanyɔ lɔlɔ̃ ɖe menye alo aʋuʋui o, va se ɖe esime wòadze eya ŋutɔ ŋu hafi.”
5 “Nyɔnu kae nye ekem tso gbedzi gbɔna Heziɔ ɖe eƒe lɔlɔ̃tɔ ŋu?” “Atɔtɔŋutiti tee menyɔ wò le.
Afi mae dawò lé wò ku le.
Afi mae dawò lé ku dzi wò le. 6 Tsɔm wɔ ŋkɔsigɛ de wò dzi ŋu, Kple ŋkɔsigɛ de wò asi, Elabena lɔlɔ̃ nu sẽ abe ku ene, Eye ŋuʋaʋã menaa ta o abe Tsiẽƒe ene.
Ebina abe dzo ene, Yah ƒe dzoƒaɖe.
7 Tsi geɖe mate ŋu atsi lɔlɔ̃ o, Eye tɔsisiwo gɔ̃ hã mate ŋu akplɔe dzoe o.
Ne ame aɖe be yeatsɔ yeƒe aƒemekesinɔnuwo katã ana ɖe lɔlɔ̃ ta la, Ðeko woaɖe alɔme le eŋu.” 8 “Nɔvinyɔnu sue aɖe le mía si, Si mekpɔ te no haɖe o.
Nu kae míawɔ na mía nɔvinyɔnua Le gbe si gbe woabia eta?”
9 “Ne glie wònye la, Míatɔ klosalokpɔ atsɔ aɖo atsyɔ̃ ɖe edzi, Ke ne ʋɔtru wònye la, Míatsɔ sederʋuƒowo aklãe.” 10 “Glie menye, Eye nye nowo le abe xɔ tsralawo ene.
12 Nye waingble si nye tɔnye la li nam. Oo Salomo, klosalo akpe ɖeka nye tɔwò, Eye alafa eve nye eƒe tsetsewo dzi kpɔlawo tɔ.” 13 “Oo, wò, ame si nɔa abɔwo me, Xɔlɔ̃wo ƒu to anyi ɖe wò gbe ŋu! Na masee.” 14 “Nye lɔlɔ̃tɔ, ƒu du, Wò afɔ netsɔ abe sãde Alo zivi Le gbe ʋeʋĩ towo dzi ene.”
Konyifahawo
1:1-22
1 Aleke du si me amewo yɔ fũu tsã la, tsi akogo ale! Aleke du si me tɔwo sɔ gbɔ le dukɔwo dome la, va zu abe ahosi ene!
Aleke eya, si nye fianyɔnu le nutowo dome, va zu kluvi ale! 2 Ele avi fam hehehe le zã me, eye aɖatsi tsi alɔgo dzi nɛ. Eƒe lɔlɔ̃tɔawo dometɔ aɖeke meli afa akɔ nɛ o.
Eƒe zɔhɛwo katã gblẽe ɖi; wotrɔ zu eƒe futɔwo. 3 Yuda yi aboyo me va zu fukpela kple kluvidɔ sesẽ wɔla.
Ame siwo katã le eyome tim la va tui le eƒe xaxawo me. 4 Zion mɔwo le konyi fam, elabena ame aɖeke megavaa ŋkekenyui ɖuƒe o.
Eƒe ɖetugbui leaƒewo le nu xam, eye eya ŋutɔ le veve helĩhelĩ me. 5 Eƒe ketɔwo zu eƒe aƒetɔ; eƒe futɔwo ɖe dzi ɖi.
Viawo dze ketɔ la ŋgɔ yi aboyo me. 6 Zion vinyɔnu ƒe atsyɔ̃ la katã nu yi.
7 Le ŋkeke siwo me Yerusalem le fu kpem, eye mekpɔ aƒe si me wòanɔ o la, eɖo ŋku Nu vevi siwo nɔ esi le blema la dzi.
Esi eƒe amewo dze ketɔ la si me, eye xɔnametɔ aɖeke meli nɛ o la, Ketɔwo kpɔ eƒe anyidzedze la, eye wokoe. 8 Yerusalem ƒe nu vɔ̃ lolo. Esia tae wòzu ŋunyɔnu.
Eya ŋutɔ le hũ ɖem, eye wòtrɔ mo ɖe aga le ŋukpe ta. 9 Eƒe nu makɔmakɔwo ɖe ɖe eƒe awu me.
Oo Yehowa, kpɔ nye fukpekpe la, elabena futɔ la le adegbe ƒom. 10 Ketɔ la do asi ɖe eƒe kesinɔnuwo katã gbɔ.
Elabena ekpɔ dukɔwo woge ɖe eƒe kɔkɔeƒe la, Ame siwo mèɖe mɔ na be woage ɖe wò ha la me o hafi. 11 Eƒe amewo katã le hũ ɖem; wole abolo dim.
Oo Yehowa, kpɔ ale si mezu abe nyɔnu yakame ene ɖa. 12 Mi ame siwo katã le mɔ dzi va yina, ɖe esia mewɔ naneke na mi oa?
13 Eɖo dzo ɖa tso dzi ɖe nye ƒuwo me, eye wòge ɖe nye ƒuwo katã me.
Medze dɔ ŋkeke blibo la katã. 14 Etsɔ eƒe asiwo ƒo ƒu nye vodadawo hebla wo abe kɔkuti ene. Etsɔ wo ku kɔ nam, eye ŋusẽ vɔ le ŋunye.
15 Yehowa tsɔ nye kalẽtɔwo katã ƒu gbe le donyeme.
Eyɔ takpekpe ɖe ŋunye, ne woagbã nye ɖekakpuiwo gudugudu. Yehowa fanya Yuda ɖetugbui leaƒe la le wainfiãnu me.
16 Nu siawo tae mele avi fam ɖo; nye ŋkuwo le aɖatsi fam yoyoyo. Elabena ame si afa akɔ nam, alo ana gbɔdzɔem la, le adzɔge. Vinyewo tsrɔ̃, elabena futɔ la ƒe alɔ de dzi. 17 Zion ke eƒe abɔwo me; gake ame aɖeke meli afa akɔ nɛ o. Yehowa dɔ Yakob ƒe ketɔ siwo katã ƒo xlãe la ɖe eŋu. Yerusalem zu ŋunyɔnu na wo. 18 Yehowa tɔ dzɔ, elabena eƒe sewo ŋue medze aglã ɖo. Mi dukɔwo katã, misee, ne miakpɔ nye vevesese la. Nye ɖetugbui leaƒewo kple nye ɖekakpuiwo yi aboyo me.
19 Meyɔ lɔ̃nyelawo, gake wogbe vava.
Nye nunɔlawo kple nye ametsitsiwo ku le dua me, Esime wole nu dim be yewoaɖu, ne yewoatsi agbe.
20 Oo Yehowa, kpɔ ɖa, meɖo xaxa me. Nye dɔ me le totrom.
Gake àna ŋkeke si nèɖe gbeƒãe la naɖo, ale be woawo hã woanɔ abe nye ene. 22 Woƒe nu vɔ̃ɖi wɔwɔwo katã neva ŋkuwòme, eye nàtu nu kpli wo vevie, Abe ale si nètu nu kplim vevie le nye dzidadawo katã ta ene.
Konyifahawo 2:1-22
Etsɔ Israel ƒe atsyɔ̃ la xlã ɖe anyi tso dziƒo.
2 Yehowa mi Yakob ƒe nɔƒewo katã nublanuimakpɔmakpɔe.
Egbã Yuda vinyɔnu la ƒe mɔ́ sesẽwo ƒu anyi le eƒe dziku helĩhelĩ me. Eɖiɖi wo ɖe anyi hegblẽ kɔ ɖo na fiaɖuƒe la kple eƒe amegãwo.
3 Etsɔ dziku helĩhelĩ ŋe Israel ƒe ŋusẽ katã ɖa. Ehe eƒe nuɖusi ɖe megbe esi futɔ la va, Ebi le Yakob abe dzobibi si fiãa nu sia nu si ƒo xlãe la ene.
4 Ebi eƒe dati abe futɔ ene; eƒe nuɖusi sɔ gbe abe ketɔ ene; Ele woƒe ame veviwo katã wum.
Etrɔ eƒe dɔmedzoe ƒo ɖe Zion vinyɔnu ƒe agbadɔ me abe dzo ene.
5 Yehowa zu abe futɔ ene; Emi Israel. Emi eƒe xɔ tsralawo katã; Egbã eƒe mɔ́ sesẽawo katã.
Etsi eƒe ŋkekenyui la nu.
8 Yehowa ɖoe be yeamu Zion vinyɔnu la ƒe gli aƒu anyi.
Eda dzidzeka. Mehe eƒe asi ɖe megbe le tsɔtsrɔ̃ hehe vɛ ŋu o.
Eye wòna kpoƒuƒu kple gli le konyi fam. Ŋusẽ vɔ le wo kple eve la siaa ŋu.
9 Eƒe agbowo ɖo agu. Egblẽ eƒe gametiwo heŋe wo. Eƒe fia kple eƒe amegãwo le dukɔwo dome.
Se aɖeke meli o; eƒe nyagblɔɖilawo gɔ̃ hã mekpɔ ŋutega aɖeke tso Yehowa gbɔ o. 10 Zion vinyɔnu ƒe ametsitsiwo bɔbɔ nɔ anyigba hezi ɖoɖoe.
Nye dɔ me le totrom. Nye aklã dudu ɖe anyigba le nye dukɔ la ƒe vinyɔnu ƒe anyidzedze ta, Elabena ɖeviwo kple vidzĩwo le ƒenyi kum le dua ƒe ablɔwo me. 12 Wole wo dadawo biam be, “Abolo kple wain ɖe?”
Esime wole ƒenyi kum le dua ƒe ablɔ me eye wole abe ame si ŋu wode abi ene, Esime woƒe agbe nu nɔ tsotsom le wo dadawo ƒe akɔnu. 13 Nu ka mazã wòanye ɖase nam Oo Yerusalem vinyɔnu, nu kae matsɔ wò asɔ kplii? Oo, Zion ɖetugbui leaƒe, nu kae matsɔ wò asɔ kplii, ne mafa akɔ na wò? Elabena wò abi la keke abe atsiaƒu ene.
Ame kae ate ŋu ada gbe le ŋuwò? 14 Ŋutega siwo wò nyagblɔɖilawo kpɔ na wò la nye alakpa kple beble, Eye womeklo nu le wò vodada dzi ne woaxe mɔ na wò aboyomeyiyi o, Ke boŋ wokpɔa alakpaŋutega eye wogblɔa ameflunyawo na wò.
15 Ame siwo katã tso eme va yina la sia akpe ɖe ŋuwò tsɔ ɖua fewu le ŋuwò. Ewɔa moyaa na wo wolia aku heʋuʋua ta ɖe Yerusalem vinyɔnu la ŋu gblɔna be: “Du si ŋu wogblɔna le tsã be, ‘Enye tugbewo ƒe tugbe, anyigba blibo la ƒe dzidzɔ’ lae nye esia?”
16 Wò futɔwo katã ke nu baa ɖe ŋuwò.
Wolia aku hele aɖukli ɖum le gbɔgblɔm be: “Míemii.
Eva ɖo azɔ, eye míekpɔ eteƒe!” 17 Yehowa wɔ nu si wòɖo la; ewɔ eƒe nya dzi de goe, Nya si wògblɔ tso blema ke. Egbã nu ƒu anyi nublanuimakpɔmakpɔe. Ena dzi dzɔ futɔ la le tawò; ena wò ketɔwo kpɔ ŋusẽ.
3:1-66
3 Nyee nye ame si kpɔ fukpekpe teƒe le eƒe dziku helĩhelĩ ƒe ameƒoti la ta.
2 Enyam, eye wòna mezɔ viviti me, ke menye kekeli me o.
3 Ɛ̃, etrɔ eƒe asi ɖe ŋunye atraɖii ŋkeke blibo la. 4 Ena wɔna vɔ le nye ŋutilã kple nye ŋutigbalẽ ŋu; Eŋe nye ƒuwo.
5 Eɖe to ɖem; etsɔ aɖi veve kple fukpekpe ƒo xlãm.
6 Ezi dzinye mebɔbɔ nɔ viviti me, abe ame siwo ku gbe aɖe gbe ke ene.
7 Eɖo gli ɖe ŋunye, be magate ŋu asi o; Ede akɔblikunyowu kpekpewom.
8 Eye ne medo ɣli nɛ vevie be wòaxɔ nam la, egbea nye gbedodoɖawo sese.
9 Etsɔ kpe fufuwo xe mɔ nam; Egɔdɔ̃ nye toƒewo.
10 Edea xa ɖi nam abe sisiblisi ene, abe dzata si le adeklo dzi ene.
11 Ehem ɖa le mɔ me, eye wòvuvum ʋayaʋaya. Ena mezu aƒedo.
12 Evu eƒe da me, eye wòdzidze aŋutrɔ ɖe dzinye. 13 Eƒo eƒe daku me aŋutrɔwo ɖe nye ayikuwo.
14 Mezu nu ɖikokoe na amewo katã, mezu ha le nu na wo wole dzidzim ŋkeke bliboa. 15 Etsɔ nu vevewo ɖi ƒo nam, ena atsa yɔm fũu.
16 Ena kpekui ŋe aɖu nam; Etigim ɖe dzofi me.
17 Èna ŋutifafa bu ɖem; meŋlɔ nu nyui be.
18 Ale megblɔ be: “Nye atsyɔ̃ nu yi, eye mebu mɔkpɔkpɔ le Yehowa me.”
27 Enyo na ŋutsu be wòatsɔ kɔkuti le eƒe ɖevime.
4:1-22
4 Aleke sika si le keklẽm, sika nyui la, nyɔ vĩi ale! Aleke wokaka kpe kɔkɔewo ɖe kpɔdomeewo ƒe dzogoewo katã dzi ale!
2 Zion ƒe vi veviwo, ame siwo ƒe dadame sɔ kple sika si ŋu wodza, Aleke wobu wo abe anyize, Si nye zemela ƒe asinudɔwɔwɔ ene!
3 Agbotoewo ke hã naa no wo viwo wonona, Ke nye dukɔ vinyɔnu ya ƒe tagbɔ sẽ, abe golo le gbedzi ene.
4 Vi nono ƒe aɖe lé ɖe nu me nɛ le tsikɔwuame ta. Ðeviwo biaa abolo, gake ame aɖeke menaa wo o.
Ame siwo wotaa aɖabɛ na tsã la mlɔ aɖukpo dzi. 6 Nye dukɔ vinyɔnu la ƒe tohehe kpe wu tohehe si va Sodom dzi le eƒe nu vɔ̃ ta, Du si wotrɔ bu anyi le aɖabaƒoƒo ɖeka me, eye ame aɖeke meli akpe ɖe eŋu o. 7 Eƒe Naziritɔwo le dzadzɛ wu sno, wofu wu notsi.Wo ŋu biã wu soe; wo ŋu zrɔ̃ abe safir-kpe ene.
Woƒe ŋutigbalẽ lé ɖe woƒe ƒuwo ŋu kpaɖii; eƒu abe nake ene. 9 Ame siwo tsi yi nu la tɔ nyo wu ame siwo tsi dɔwuame si me, Ame siawo ɖi ku glaŋ, le esi agblemenuwo ƒe hiã ƒo ɖe wo abe yi ene ta.
10 Nyɔnu siwo ƒe dɔme trɔna ɖe ame ŋu ke hã ƒe asiwo ɖa woawo ŋutɔwo ƒe viwo. Wozu abe nuxaxabolo ene na amewo le nye dukɔ vinyɔnu la ƒe anyidzeɣi.
11 Yehowa ɖe eƒe dɔmedzoe la fia; Etrɔ eƒe dziku helĩhelĩ ƒo ɖi. Edo dzo ɖe Zion, eye wòfiã eƒe gɔmeɖoanyiwo.
12 Anyigbadzifiawo kple anyigba la dzi nɔlawo katã mexɔe se Be ketɔ la kple futɔ la age ɖe Yerusalem ƒe agbowo me hafi o.
13 Nu siawo katã dzɔ le eƒe nyagblɔɖilawo ƒe nu vɔ̃wo, eƒe nunɔlawo, Ame siwo kɔ ame dzɔdzɔewo ƒe ʋu ɖi le eme ƒe vodadawo ta.
Woƒo ʋu,Ale be ame aɖeke mete ŋu ka asi woƒe avɔwo ŋu o. 15 Wodo ɣli ɖo ɖe wo be: “Mite ɖa! Mia ŋu mekɔ o! Mite ɖa! Mite ɖa! Migaka mía ŋu o!”
17 Fifia gɔ̃ hã míaƒe ŋkuwo kpɔ mɔ na xɔname wòglo. Míekpɔ mɔ na xɔname ʋuu tso dukɔ si mate ŋu axɔ na ame o la gbɔ. 18 Futɔwo le ŋku lém ɖe míaƒe afɔɖeɖe ɖe sia ɖe ŋu ale gbegbe be zɔzɔ le míaƒe ablɔwo me zu dɔ.Míaƒe nuwuwu gogo; míaƒe ŋkekewo vɔ, elabena míaƒe nuwuwu ɖo.
19 Mía yometilawo ɖe abla wu hɔ̃ le yame. Woyɔ mí ɖe nu le towo dzi; wode xa ɖe gbedzi na mí.
20 Asi su míaƒe ŋɔtimegbɔgbɔ, Yehowa ƒe amesiamina la dzi le woƒe ʋe gã la me, Eya, ame si ŋu míegblɔ le be: “Míanɔ eƒe vɔvɔli te le dukɔwo dome.”
5:1-22
5 Oo Yehowa, ɖo ŋu nu si dzɔ ɖe mía dzi la. Ðo ŋku anyi nàkpɔ ale si wodo ŋukpe míi ɖa.
2 Míaƒe domenyinu la trɔ zu ame tutɔwo tɔ, míaƒe aƒewo zu amedzrowo tɔ.
3 Míezu tsyɔ̃eviwo, tɔ mele mía si o. Mía nɔwo le abe ahosiwo ene.
4 Ðe míedzea tsi hafi nona, eye ɖe míeƒlea míaƒe nakewo.
5 Ame siwo yɔ mí ɖe nu la gogo mí; Ðeɖi te mía ŋu belibeli, gake míekpɔ gbɔɖeme aɖeke o.
6 Míebɔbɔ ɖe Egipte te kple Asiria te, be míakpɔ abolo aɖu aɖi ƒo.
7 Mía tɔgbui siwo wɔ nu vɔ̃ la, megali o, ke míawoe le woƒe vodadawo tsɔm.
8 Kluviwo le mía dzi ɖum azɔ; ame aɖeke meli aɖe mí le wo si me o.
9 Míedea míaƒe agbe afɔku me hafi kpɔa míaƒe abolo gbɔnɛ, elabena yi le gbedzi.
10 Dɔ wu mí vevie ale gbegbe be míaƒe ŋutigbalẽ ʋu dzo hɛ̃e abe kpodzo ene.
11 Wogblẽ srɔ̃nyɔnuwo le Zion, kple ɖetugbui leaƒewo le Yuda duwo me.
12 Wode ka woƒe amegãwo ƒe asiwo tsi ɖe yame, eye womede bubu ametsitsiwo ŋu o.
13 Ðekakpuiawo lé té ɖe ta, eye ɖeviwo dze anyi le nakegba te.
14 Ametsitsiwo vɔ le dugbo la nu; ɖekakpuiwo megale ha ƒom o. 15 Míaƒe dzi dzudzɔ aseyetsotso; míaƒe ɣeɖuɖu trɔ zu konyifafa.
Daniel
1:1-21
1 Le Yuda-fia Yehoyakim ƒe fiaɖuɖu ƒe ƒe etɔ̃lia me la, Babilon-fia Nebukadnezar va Yerusalem, eye wòɖe to ɖee.
2 Eye Yehowa tsɔ Yuda-fia Yehoyakim kple Mawu vavã la ƒe aƒe la me nu aɖewo de asi nɛ, ale be wòtsɔ wo yi eƒe mawu ƒe me le Sinar-nyigba dzi.
3 Eye fia la de se na eŋumewo ƒe tatɔ Aspenaz be wòakplɔ Israel-vi aɖewo hekpe ɖe fia ƒe dzidzimeviwo kple bubumewo ƒe vi aɖewo ŋu vɛ.
4 Woanye ɖekakpui siwo nu mewɔ afi aɖeke na o, siwo dze ɖeka, wonyaa nu, sidzedze le wo si, wosea nu gɔme nyuie, eye woate ŋu asubɔ le fiasã me.
Ame siawoe woafia Kaldeatɔwo ƒe nuŋɔŋlɔ kple gbegbɔgblɔe.
5 Azɔ hã, fia la ɖoe be woana woƒe gbe sia gbe nuɖuɖu wo tso fia la ƒe nuɖuɖu viviwo kple wain si wònona me.
Woana hehe wo ƒe etɔ̃, ale be le ƒe siawo ƒe nuwuwu la, woasubɔ fia la. 6 Ke Yuda-toa me tɔ aɖewo le wo dome, woawoe nye Daniel, Hananiya, Misael kple Azariya.
7 Eye fiaŋumewo ƒe amegã la tsɔ ŋkɔ na wo; Daniel tɔe nye Beltesazar, Hananiya tɔe nye Sadrak, Misael tɔe nye Mesak, eye Azariya tɔe nye Abednego.
8 Ke Daniel ɖoe le eƒe dzi me be yematsɔ fia ƒe nuɖuɖu viviwo kple wain si wònona la agblẽ kɔ ɖo na ye ɖokui o.
9 Eye Mawu vavã la na fiaŋumewo ƒe amegã la ve Daniel nu hekpɔ nublanui nɛ.
10 Gake fiaŋumewo ƒe amegã la gblɔ na Daniel be: “Mele vɔvɔ̃m na nye aƒetɔ fia, ame si ɖo miaƒe nuɖuɖu kple miaƒe nunono nam.
Ke ne ekpɔ be miaƒe dzedzeme vloe wu ɖekakpui bubuawo tɔ ɖe?
Esia ana madze agɔ le fia la dzi.” 11 Ke Daniel gblɔ na dzikpɔla si fiaŋumewo ƒe amegã la ɖo Daniel, Hananiya, Misael kple Azariya nu la be: 12 “Meɖe kuku, do wò subɔviwo kpɔ ŋkeke ewo, ne woana amagbewo mí míaɖu kple tsi mí míano; 13 emegbe nàtsɔ míaƒe dzedzeme asɔ kple ɖekakpui siwo ɖua fia ƒe nuɖuɖu viviwo la ƒe dzedzeme, eye nàwɔ na wò subɔviwo ɖe nu si nàkpɔ la nu.”
14 Eya ta elɔ̃ ɖe woƒe biabia la dzi, eye wòdo wo kpɔ ŋkeke ewo.
15 Le ŋkeke ewo megbe la, woƒe dzedzeme nyo wu, eye woƒe lãme wɔ nyuie wu ɖekakpui bubu siwo katã ɖua fia ƒe nuɖuɖu viviwo.
16 Ale dzikpɔla la naa amagbe wo ɖe fia ƒe nuɖuɖu viviawo kple wain la teƒe.
17 Ke Mawu vavã la na sidzedze kple gɔmesese deto ɖekakpui ene siawo le nuŋɔŋlɔ ƒomevi ɖe sia ɖe kple nunya gome; ke wona Daniel ya sea ŋutegawo kple drɔ̃ewo katã ƒomevi gɔme.
2:1-49
2 Le Nebukadnezar ƒe fiaɖuɖu ƒe ƒe evelia me la, Nebukadnezar ku drɔ̃ewo, eye wòtsi dzodzodzoe, ale be alɔ̃ bu ɖee.
2 Eya ta fia la ɖe gbe be woayɔ akunyawɔlawo, afakalawo, dzotɔwo kple Kaldeatɔwo vɛ, ne woalĩ fia ƒe drɔ̃eawo nɛ.
Eye wova tsi tsitre ɖe fia la ŋkume.
3 Eye fia la gblɔ na wo be: “Meku drɔ̃e si na metsi dzodzodzoe elabena medi be mase drɔ̃e la gɔme.” 4 Eye Kaldeatɔwo gblɔ na fia la le Aramgbe me be: “Fia nenɔ agbe tegbee.
Lĩ drɔ̃e la na wò subɔviwo, ekema míaɖe egɔme.”
5 Fia la gblɔ na Kaldeatɔwo be: “Nu si meɖo tame kplikpaa be mawɔe nye esi: Ne mielĩ drɔ̃e la heɖe egɔme nam o la, ekema woafli mi kakɛkakɛe, eye miaƒe aƒewo azu nugododeƒewo.
6 Ke ne mielĩ drɔ̃e la heɖe egɔme la, ekema miaxɔ nunanawo kple teƒeɖoɖo tso gbɔnye, eye made bubu geɖe mia ŋu.
Eya ta milĩ drɔ̃e la nam, eye miaɖe egɔme.” 7 Wogagblɔ zi evelia be: “Fia la nelĩ drɔ̃e la na eƒe subɔviwo, ekema míaɖe egɔme.”
8 Fia la gblɔ be: “Menyae nyuie be ɣeyiɣi ko dim miele, elabena mienya tame si meɖo kplikpaa.
9 Ne mielĩ drɔ̃e la nam o la, ekema tohehe ɖeka koe li na mi katã.
Ðe mieɖoe be yewoagblɔ alakpanyawo kple ameflunyawo nam va se ɖe esime nuwo natrɔ. Eya ta milĩ drɔ̃e la nam, ekema manyae be miate ŋu aɖe egɔme.”
10 Kaldeatɔwo ɖo eŋu na fia la be: “Amegbetɔ aɖeke mele anyigba dzi, si ate ŋu awɔ nu si dim fia la le o, elabena fiagã alo nutodziɖula aɖeke mebia nu sia tɔgbi tso akunyawɔla alo afakala alo Kaldeatɔ aɖeke si kpɔ o.
11 Nu si biam fia le la sesẽ, eye ame aɖeke meli ate ŋu agblɔe na fia la o, negbe mawuwo ko, ame siwo nɔƒe mele amegbetɔwo dome o.”
12 Esia na dzi ku fia la, eye wòdo dɔmedzoe helĩhelĩ heɖe gbe be woawu Babilon nunyalawo katã.
13 Esi wòde se be woayi aɖawu nunyalawo la, wodi Daniel kple eƒe zɔhɛwo hã be woawu.
14 Ɣemaɣi la, Daniel tsɔ aɖaŋudzedze kple nunya ƒo nu kple fiaŋudzɔlawo ƒe amegã Ariok, ame si tso be yeawu Babilon nunyalawo.
15 Ebia amegã Ariok be: “Nu ka tae fia la de se sesẽ sia ɖo?”
Eye Ariok gblɔ nya la na Daniel.
16 Eya ta Daniel yi fia la gbɔ ɖabiae be wòana ɣeyiɣi ye, ne yeaɖe drɔ̃ea gɔme na fia la.
17 Emegbe Daniel yi aƒe me, eye wògblɔ nya la na eƒe zɔhɛ Hananiya, Misael kple Azariya.
Eye egbɔe kekeli le. 23 Oo tɔgbuinyewo ƒe Mawu, meda akpe na wò hele kafuwòm,
wòe nye sikata la.
3:1-30
3 Fia Nebukadnezar wɔ sikalegba si kɔ abɔklugui blaade, eye wòkeke abɔklugui ade.
Eye wòlii ɖe Dura tagba le Babilon fiaɖuƒea ƒe nuto me. 2 Eye Fia Nebukadnezar dɔ amewo ɖa be woaƒo nuto gã dziɖulawo, nuto sue dziɖulawo, nutodziɖulawo, adaŋudelawo, kesinɔnuwo dzi kpɔlawo, ʋɔnudrɔ̃lawo, nyadrɔ̃lawo kple nutoawo katã dzi kpɔlawo nu ƒu, ne woava kɔ legba si Fia Nebukadnezar li la ŋu.
3 Ale nuto gã dziɖulawo, nuto sue dziɖulawo, nutodziɖulawo, adaŋudelawo, kesinɔnuwo dzi kpɔlawo, ʋɔnudrɔ̃lawo, nyadrɔ̃lawo kple nutoawo dzi kpɔlawo katã va ƒo ƒu, be woakɔ legba si Fia Nebukadnezar li la ŋu.
Eye wotsi tsitre ɖe legba si Nebukadnezar li la ŋgɔ.
4 Eye gbeƒãɖela la do ɣli sesĩe be: “Oo amehawo, dukɔwo kple gbegbɔgblɔ ɖe sia ɖe dolawo, wole se dem na mi be, 5 ne miese lãdzo, dze, gakasaŋku, saŋku, kasaŋku, dze nuevee kple haƒonu vovovoawo ƒe ɖiɖi la, ekema miabɔbɔ ade ta agu na sikalegba si Fia Nebukadnezar li la.
6 Ame si mabɔbɔ ade ta agu o la, woatsɔe aƒu gbe ɖe kpodzo si le bibim flaflafla la me enumake.” 7 Eya ta esi dukɔwo katã se lãdzo, dze, gakasaŋku, saŋku, kasaŋku kple haƒonu vovovoawo ƒe ɖiɖi ko la, amehawo, dukɔwo kple gbegbɔgblɔ ɖe sia ɖe dolawo katã bɔbɔ de ta agu na sikalegba si Fia Nebukadnezar li la.
8 Ɣemaɣi la, Kaldeatɔ aɖewo va tso Yudatɔwo nu.
9 Eye wogblɔ na Fia Nebukadnezar be: “Fia nenɔ agbe tegbee.
12 Ke Yudatɔ aɖewo li, siwo nètsɔ ɖo Babilon dziɖuɖudɔwo nu, siwo nye Sadrak, Mesak kple Abednego.
Oo fia, ŋutsu siawo medea bubu aɖeke ŋuwò o. Womesubɔa wò mawuwo o, eye wogbe tadede agu na sikalegba si nèli la.”
Eya ta wokplɔ ŋutsu siawo va fia la ŋkume.
Ke ne miegbe tadede agu nɛ la, ekema woatsɔ mi aƒu gbe ɖe kpodzo bibi la me enumake.
Eye mawu kae ate ŋu aɖe mi tso asinye me?”
Woɖo eŋu na fia la be: “Ɛ̃, fia.” 25 Egblɔ be: “Kpɔ ɖa!
28 Eye Nebukadnezar gblɔ be: “Woakafu Sadrak, Mesak kple Abednego ƒe Mawu, ame si dɔ eƒe dɔla ɖa wòva ɖe eƒe subɔlawo.
3 Eƒe dzesiwo lolo, eye eƒe nukunuwo tri akɔ loo!
Eƒe fiaɖuƒe nye fiaɖuƒe mavɔ, eye eƒe dziɖuɖu li tso dzidzime yi dzidzime.
4 “Nye, Nebukadnezar, menɔ aƒenye me bɔkɔɔ, eye nuwo dze edzi nam le nye fiasã me.
5 Meku drɔ̃e, si na vɔvɔ̃ ɖom. Nu siwo mekpɔ le susu me esime mele nye aba dzi kple ŋutega siwo mekpɔ la do voɖi nam.
6 Eya ta meɖe gbe be woakplɔ Babilon nunyalawo katã ava ŋkunyeme, ne woaɖe drɔ̃e la gɔme nam.
7 “Ɣemaɣi la, akunyawɔlawo, afakalawo, Kaldeatɔwo kple ɣletivimefakalawo va.
Esi melĩ drɔ̃e la na wo la, womete ŋu ɖe egɔme nam o. 8 Mlɔeba Daniel, ame si wotsɔ nye mawu ƒe ŋkɔ Beltesazar na, eye mawu kɔkɔewo ƒe gbɔgbɔ le eme la, va ŋkunyeme; eye melĩ drɔ̃e la nɛ be:
9 “‘Oo Beltesazar, akunyawɔlawo ƒe tatɔ, menyae be mawu kɔkɔewo ƒe gbɔgbɔ le mewò, eye nya ɣaɣla aɖeke meli si sẽ na wò akpa o.
10 “‘Ŋutega siwo mekpɔ esi mele nye aba dzi lae nye esi: Meɖo ŋku anyi, eye kpɔ ɖa, mekpɔ ati aɖe le anyigba titina, si kɔ ŋutɔ.
11 Ati la tsi, eye wòsesẽ, ekɔ yi ɖatɔ dziƒowo, eye wòle dzedzem le anyigba bliboa ƒe afi sia afi.
12 Eƒe aŋgbawo nya kpɔ, eƒe tsetse sɔ gbɔ, eye nuɖuɖu le edzi na nu gbagbewo katã.
13 “‘Meɖo ŋku anyi le ŋutega siwo mekpɔ esime mele nye aba dzi la me, eye mekpɔ dzɔla kɔkɔe aɖe ɖi tso dziƒo.
14 Edo ɣli sesĩe gblɔ be: “Milã ati la ƒu anyi, eye milã eƒe alɔwo. Midudu eƒe aŋgbawo, eye mika eƒe tsetseawo hlẽ!
15 Ke migblẽ eƒe takpoea ɖe to me, eye mitsɔ gayibɔ kple akɔbli blae ɖe gbe me.
16 Woatrɔ eƒe dzi, be wòaganye amegbetɔ ƒe dzi azɔ o, eye wòazu abe lã ƒe dzi ene, va se ɖe esime ɣeyiɣi adre nava yi nɛ.
29 Le dzinu wuieve megbe la, enɔ tsa ɖim le Babilon fiasã la tame.
Ànɔ gbemelãwo gbɔ.
5:1-31
5 Fia Belsazar ɖo kplɔ̃ gã aɖe na eƒe amegãwo dometɔ akpe ɖeka, eye wòno wain le wo ŋkume.
2 Esi wain ɖo mo na Belsazar la, egblɔ be woatsɔ sikanu kple klosalonu siwo fofoa Nebukadnezar lɔ tso gbedoxɔ si nɔ Yerusalem me la vɛ, ne fia la kple eƒe amegãwo, srɔ̃awo kple eƒe ahiãwo nano nu le wo me.
3 Ale woyi ɖatsɔ sikanu siwo wolɔ tso gbedoxɔ, si nye Mawu ƒe aƒe, si nɔ Yerusalem me la vɛ, eye fia la kple eƒe amegãwo, srɔ̃awo kple eƒe ahiãwo no nu le wo me.
4 Wono wain, eye wokafu mawu siwo nye sika kple klosalo, akɔbli, gayibɔ, ati kple kpe.
5 Kasia wokpɔ amegbetɔ ƒe asibidɛ wòle nu ŋlɔm ɖe fiasã la ƒe gli si wosi akalo na la ŋu le akaɖitia ŋgɔdze, eye fia la kpɔ asi si le nua ŋlɔm la.
6 Ale fia la ƒe mo fu kpii, eye eƒe tamesusuwo do ŋɔdzi nɛ, eƒe ali le ƒoƒom, eye eƒe klowo le wo nɔewo ƒom kpakpakpa.
7 Eye fia la do ɣli sesĩe be woakplɔ afakalawo, Kaldeatɔwo kple ɣletivimefakalawo vɛ.
8 Eye fia la ƒe nunyalawo katã va, ke womete ŋu xlẽ nuŋɔŋlɔa ne woahayi egɔme ɖe ge na fia la o.
9 Ale vɔvɔ̃ ɖo Fia Belsazar ŋutɔ, eye eƒe mo fu kpii; eƒe amegãwo hã tɔtɔ.
10 Ke esi fianyɔnu la se fia kple eƒe amegãwo ƒe nyawo la, eyi kplɔ̃ɖoƒe la enumake. Eye fianyɔnu la gblɔ be: “Fia nenɔ agbe tegbee.
11 Oo fia, ŋutsu aɖe le wò fiaɖuƒe la me, si me mawu kɔkɔewo ƒe gbɔgbɔ le.
12 Elabena Daniel, ame si fia la tsɔ ŋkɔ na be Beltesazar, ƒe susu ɖa ale gbegbe, sidzedze kple gɔmesese le esi, eɖea drɔ̃ewo kple adzowo gɔme, eye wòɖea nya sesẽwo gɔme.
Eya ta na woayɔ Daniel vɛ, eye aɖe egɔme.” 13 Ale wokplɔ Daniel va fia la ŋkume.
Eye fia la bia Daniel be: “Wòe nye Daniel, aboyome siwo fofonye, fia la, kplɔ tso Yuda vɛ la dometɔ ɖeka? 14 Mese le ŋuwò be, mawuwo ƒe gbɔgbɔ le mewò, eye wokpɔe be sidzedze, gɔmesese kple nunya deto le asiwò.
15 Wokplɔ nunyalawo kple afakalawo va ŋkunyeme be woaxlẽ nuŋɔŋlɔ sia, ne woaɖe egɔme nam, gake womete ŋui o.
16 Ke mese le ŋuwò be ètea ŋu ɖea nya ɣaɣlawo gɔme, eye nèɖea nya sesẽwo hã gɔme.
Gake maxlẽ nuŋɔŋlɔ la na fia la, eye maɖe egɔme nɛ.
6:1-28
6 Dario kpɔ be enyo be yeaɖo nuto gã dziɖula alafa ɖeka blaeve be woanɔ fiaɖuƒe blibo la nu.
2 Eye wòɖo amegã etɔ̃ wo nu, ame siwo dome Daniel le, ale be nuto gã dziɖula siawo natsɔ nyatakaka anɔ yiyim na wo, ne fia la nagabu naneke o.
3 Eye Daniel va ƒo amegãwo kple nuto gã dziɖulawo ta le nu sia nu me, elabena eƒe susu ɖa ŋutɔ, eye fia la ɖoe be yeatsɔe aɖo fiaɖuƒe blibo la nu.
4 Ɣemaɣi la, amegãwo kple nuto gã dziɖulawo le mɔnu dim le Daniel ŋu atraɖii, ne woakpɔ nya aɖe le eŋu le dɔ siwo wòwɔna le fiaɖuƒea me la me, ke womete ŋu kpɔ nya alo nu tovo wɔwɔ aɖeke le eŋu o, elabena enye ame si dzi woate ŋu aka ɖo, eléa fɔ ɖe dɔ ŋu, eye mewɔa nu fitifiti aɖeke o.
5 Eya ta ŋutsu siawo gblɔ be: “Míele nya aɖeke kpɔ ge le Daniel sia ŋu o, negbe le nu siwo ku ɖe eƒe Mawu ƒe se la ŋu me ko.”
6 Ale amegã siawo kple nuto gã dziɖulawo lɔ hoo va fia la gbɔ gblɔ nɛ be: “Fia Dario nenɔ agbe tegbee.
7 Oo fia, fiaɖuƒe la ƒe amegãwo katã, nuto sue dziɖulawo kple nuto gã dziɖulawo, adaŋudelawo kple nutodziɖulawo, de adaŋu be woade se le fia ƒe ŋkɔ me, eye wòaɖo kpe edzi be, ame sia ame si abia nu mawu alo amegbetɔ aɖe le ŋkeke blaetɔ̃ me, ne menye wò ko o la, woatsɔe aƒu gbe ɖe dzatawo ƒe do me.
8 Eya ta fia, de se sia eye nàde asi ete, ne tɔtrɔ naganɔ eŋu o ɖe Mediatɔwo kple Persiatɔwo ƒe se, si me wometea fli ɖo o la nu.”
9 Ale Fia Dario de asi nuŋɔŋlɔ la kple se la te.
10 Ke esi Daniel nya se be wode asi nuŋɔŋlɔa te ko la, eyi aƒe me, eye wòge ɖe eƒe xɔtaxɔ si ƒe fesrewo trɔ ɖo ɖe Yerusalem gome la me.
Eye wòdzea klo doa gbe ɖa hekafua eƒe Mawu zi etɔ̃ gbe ɖeka le eŋkume, abe ale si ko wòwɔnɛ ɖaa ene. 11 Ɣemaɣi ŋutsu siawo ge ɖe edzi zi ɖeka ʋla hekpɔ Daniel wòle koko ƒom hele amenuveve biam le eƒe Mawu ŋkume.
12 Eya ta wova fia la gbɔ heɖo ŋku fia ƒe sededea dzi nɛ be: “Oo fia, menye ɖe nède asi sea te be, ame sia ame si abia nu mawu alo amegbetɔ aɖe le ŋkeke blaetɔ̃ me, ne menye wò ko o la, woatsɔe aƒu gbe ɖe dzatawo ƒe do me oa?”
15 Mlɔeba ŋutsu siawo lɔ hoo va fia la gbɔ gblɔ nɛ be: “Oo fia, nyae be, Mediatɔwo kple Persiatɔwo ƒe se wònye be, se alo ɖoɖo ɖe sia ɖe si dzi fia la ɖo kpee la, womatrɔe o.”
18 Emegbe fia la dzo yi eƒe fiasã me.
7:1-28
7 Le Babilon-fia Belsazar ƒe ƒe gbãtɔ me la, Daniel ku drɔ̃e, eye wòkpɔ ŋutegawo le eƒe aba dzi.
Eye wòŋlɔ drɔ̃e la ɖi; eŋlɔ nyawo katã ɖi tsitotsito.
2 Daniel gblɔ be: “Mekpɔ le nye ŋutegawo me le zã me, eye kpɔ ɖa, dziƒo ƒe ya eneawo le atsiaƒu gã la nyamam.
3 Lã gã ene do tso atsiaƒu la me, eye woto vovo tso wo nɔewo gbɔ.
4 “Gbãtɔ le abe dzata ene, eye wòto hɔ̃ ƒe aʋala.
Mele ekpɔm, va se ɖe esime wotu eƒe aʋalawo le eŋu, wokɔe dzi tso anyigba, eye wona wòtɔ ɖe afɔ eve dzi abe amegbetɔ ene, eye wotsɔ amegbetɔ ƒe dzi nɛ.
5 “Eye kpɔ ɖa, lã evelia si le abe sisiblisi ene la do. Wokɔe dzi ɖe akpa ɖeka, eye wòtsɔ aɖu lé agbaƒuti etɔ̃ ɖe nu; eye wogblɔ nɛ be: ‘Tso nàɖu lã geɖe.’
6 “Eyome meɖo ŋku anyi, eye kpɔ ɖa, lã bubu aɖe si le abe lãklẽ ene, gake wòto aʋala ene ɖe dzime abe xevi ene la do.
7 “Emegbe meɖo ŋku anyi le ŋutega me le zã me, eye kpɔ ɖa, lã enelia do; eɖi vɔvɔ̃, ŋɔdzi le eŋu, eye wòsesẽ ŋutɔ, eto gaɖu kakowo.
Eto vovo tso lã bubu siwo do ŋgɔ nɛ la gbɔ, eye wòto dzo ewo. 8 Meɖe ŋku ɖe dzoawo, eye kpɔ ɖa, dzo bubu si nye dzo sue aɖe, to ɖe wo domee, eye woho dzo gbãtɔawo dometɔ etɔ̃ le eŋgɔ.
9 “Meɖe ŋku ɖee va se ɖe esime wotsɔ fiazikpuiwo va li anyi, eye Ame Si Li Tso Gbe Aɖe Gbe Ʋĩi Ke la bɔbɔ nɔ anyi.
10 Dzotɔsisi aɖe le sisim le eŋgɔ.
Woɖi ʋɔnu, eye woke agbalẽwo. 11 “Ɣemaɣi la, meɖo ŋku anyi le nu kpɔm le dadanya siwo gblɔm dzo la le ta; meɖe ŋku ɖee va se ɖe esime wowu lã la, eye wotsɔ eƒe ŋutilã la na be woatɔ dzoe.
12 Ke woxɔ dziɖuŋusẽ le lã susɔeawo si, eye wona ɣeyiɣi kple azãgbe si woayi edzi anɔ agbe ase ɖo la wo.
13 “Meɖo ŋku anyi le ŋutega me le zã me, eye kpɔ ɖa, ame aɖe gbɔna kple dziƒolilikpowo abe amegbetɔvi ene; eye wona wòva Ame si li tso gbe aɖe gbe ʋĩi ke la gbɔ, eye wokplɔe va eŋkume.
8:1-27
8 Le Fia Belsazar ƒe fiaɖuɖu ƒe ƒe etɔ̃lia me la, nye Daniel, mekpɔ ŋutega aɖe le esi mekpɔ va yi la megbe.
2 Mekpɔ ŋutega la, eye esime mele ekpɔm la, mele Susan mɔ́ si le Elam nuto me la me; eye mekpɔ le ŋutega la me be mele Ulai-tɔsisi la to.
3 Esi mefɔ mo dzi la, kpɔ ɖa, agbo aɖe tɔ ɖe tɔsisi la to, eye wòto dzo eve. Dzo eveawo didi, ke ɖeka didi wu evelia, eye legbeetɔ lae nye mamlɛtɔ si to.
4 Mekpɔ agbo la wòle eƒe dzowo dam ɖo ta ɣetoɖoƒe kple dziehe kpakple anyiehe gome, eye lã aɖeke mete ŋu nɔ te ɖe enu o, eye ame aɖeke metea ŋu xɔa ame le esi me o.
5 Ke esi mele eŋu bum la, kpɔ ɖa, gbɔ̃tsu aɖe tso ɣetoɖoƒe va anyigba blibo la katã dzi, eye eƒe afɔ mele anyigba kam o.
Eye dzo titri aɖe le gbɔ̃tsu la ƒe ŋugbladome.
6 Eɖo ta agbo dzoevee, si mekpɔ wòle tsitre ɖe tɔsisia to la gbɔ; eye wòlũ ɖe edzi kple ŋusẽ le dziku me.
7 Mekpɔe wònɔ tetem ɖe agbo la ŋu, eye dzi kui ɖe eŋu. Etu dzo agbo la ƒu anyi heŋe eƒe dzo eveawo, eye ŋusẽ aɖeke mele agbo la ŋu be wòanɔ te ɖe enu o.
8 Ke gbɔ̃tsu la do eɖokui ɖe dzi ale gbegbe, eye esi ŋusẽ ɖo eŋu la, eƒe dzo gã la ŋe; eye dzo ene to ɖe eteƒe trɔ ɖe dziƒo ƒe ya eneawo dzi.
9 Eye dzo sue bubu aɖe to tso wo dometɔ ɖeka me, eye wòlolo ŋutɔ hetrɔ ɖe anyiehe kple ɣedzeƒe gome kpakple Atsyɔ̃nyigba la gbɔ.
10 Eto helolo va ɖo keke dziƒoʋakɔ la gbɔ, ale be wòna aʋakɔ la me tɔ aɖewo kple ɣletivi aɖewo ge dze anyigba, eye wòtu afɔ wo dzi.
11 Edo eɖokui ɖe dzi ɖe aʋakɔwo ƒe Amegã la gɔ̃ hã ŋu, exɔ gbe sia gbe vɔsa la le esi, eye wogbã eƒe kɔkɔeƒe si wòɖo anyi la.
12 Wotsɔ aʋakɔ aɖe de esi hekpe ɖe gbe sia gbe vɔsa la ŋu le dzidada ta; eléa nyateƒe ƒua anyi, eye wòwɔ nu wòdze edzi nɛ.
24 Akpɔ ŋusẽ gã, ke menye to eya ŋutɔ ƒe ŋusẽ me o. Agblẽ nu eteƒe makɔ o, eye wòakpɔ dzidzedze le eƒe nuwɔwɔwo me.
Atso ɖe amegãwo ƒe Amegã la gɔ̃ hã ŋu, ke woagbãe ame ƒe asi manɔmee.
Daniel
9:1-27
9 Le Dario, si nye Ahasweros Mediatɔ la ƒe vi, ame si wotsɔ ɖo fiae ɖe Kaldeatɔwo ƒe fiaɖuƒe la nu ƒe ƒe gbãtɔ me
2 le eƒe fiaɖuɖu ƒe ƒe gbãtɔ me la, nye Daniel, melé ŋku ɖe agbalẽawo me hekpɔe dze sii le Yehowa ƒe gbe si va na nyagblɔɖila Yeremiya nu be, Yerusalem ƒe aƒedozuzu la anɔ anyi ƒe blaadre.
3 Eya ta metrɔ mo ɖe Mawu vavã Yehowa ŋu, ne matsɔ gbedodoɖa, kokoƒoƒowo kple nutsitsidɔ adii, eye meta akpanya hebɔbɔ nɔ dzofi me.
4 Medo gbe ɖa na Yehowa nye Mawu heʋu eme be:
“Oo Yehowa, Mawu vavã kple Mawu gã si ŋu ŋɔdzi le, ame si wɔa eƒe nubabla dzi eye wòvea ame siwo lɔ̃nɛ kple ame siwo léa eƒe sededewo me ɖe asi la nu, 5 míewɔ nu vɔ̃, míeda vo, míewɔ nu tovo, eye míedze aglã; míetra ɖa le wò sededewo kple wò ʋɔnudɔdrɔ̃wo ŋu.
6 Míegbe toɖoɖo wò subɔla nyagblɔɖilawo, ame siwo ƒo nu kple míaƒe fiawo, míaƒe amegãwo, mía tɔgbuiwo kple dukɔ la me tɔwo katã le wò ŋkɔ me.
7 Oo Yehowa, tɔwò dzɔ, ke míawo, Yuda ŋutsuwo kple Yerusalem nɔlawo kpakple ame siwo katã le Israel, ame siwo le kpuiƒe kple didiƒe le anyigba siwo katã dzi nèka wo hlẽ ɖo le woƒe nuteƒemawɔmawɔ na wò ta la, mía tɔe nye ŋukpe, abe ale si wòle egbe sia ene.
8 “Oo Yehowa, mía kple míaƒe fiawo, míaƒe amegãwo kple mía tɔgbuiwo tɔe nye ŋukpe, elabena míewɔ nu vɔ̃ ɖe ŋuwò.
9 Ke Yehowa, mía Mawu, èkpɔa nublanui helɔ̃a tsɔtsɔke, ke míawo míedze aglã ɖe ŋuwò.
10 Míeɖo to Yehowa mía Mawu ƒe gbe hezɔ le eƒe se siwo wòde na mí to esubɔla nyagblɔɖilawo dzi la nu o.
11 Israel blibo la da wò Se la dzi, eye wote ɖe aga hegbe wò gbe sese, ale be nètrɔ fiƒode kple atam siwo woŋlɔ ɖe Mawu vavã ƒe subɔla Mose ƒe Se la me kɔ ɖe mía dzi, elabena míewɔ nu vɔ̃ ɖe Mawu ŋu.
12 Ewɔ eƒe nya si wògblɔ ɖe mía kple míaƒe dziɖulawo ŋu la dzi, esi wòhe vɔ̃ gã aɖe va mía dzi; womewɔ nu si wowɔ le Yerusalem la tɔgbi le dziƒo bliboa te kpɔ o.
13 Vɔ̃ siawo katã dzɔ ɖe mía dzi, abe ale si woŋlɔe ɖe Mose ƒe Se la me ene, ke míeɖe kuku na Yehowa mía Mawu be wòakpɔ nublanui na mí ahaɖe asi le míaƒe vodadawo ŋu o, eye míese wò nyateƒe la gɔme o.
14 “Eya ta Yehowa ƒe ŋku le te, eye wòhe vɔ̃ va mía dzi, elabena nu siwo katã Yehowa mía Mawu wɔ la le dzɔdzɔe; ke míawo míeɖo to eƒe gbe o.
15 “Azɔ, Oo Yehowa mía Mawu, wò, ame si tsɔ alɔ sesẽ kplɔ wò dukɔ tso Egipte-nyigba dzi, eye nèwɔ ŋkɔ na ɖokuiwò abe ale si wòle egbe sia ene, míewɔ nu vɔ̃, míewɔ nu tovo.
16 Oo Yehowa, míeɖe kuku, wò dziku kple wò dɔmedzoe nu nefa ɖe wò du, Yerusalem, wò to kɔkɔe la ŋu, le wò nu dzɔdzɔe wɔwɔwo katã ta; elabena Yerusalem kple wò dukɔ la zu vlodonu na ame siwo katã ƒo xlã mí le míaƒe nu vɔ̃wo kple mía tɔgbuiwo ƒe vodadawo ta.
17 Azɔ, Oo mía Mawu, se wò subɔla ƒe gbedodoɖa kple eƒe kokoƒoƒo, eye na wò mo naklẽ ɖe wò kɔkɔeƒe si zu aƒedo la dzi le wò ŋutɔ ɖokuiwò ta, Oo Yehowa.
18 Oo nye Mawu, ƒu to anyi nàsee!
Ke ŋku nàkpɔ nɔnɔme sesẽ si me míele, kple ale si du si ŋu woyɔ wò ŋkɔ ɖo la zu aƒedoe la; elabena menye míaƒe nu dzɔdzɔe wɔwɔ tae míele kuku ɖem na wò ɖo o, ke boŋ wò nublanuikpɔkpɔ geɖeawo tae.
19 Oo Yehowa, see.
Oo Yehowa, tsɔe ke.
Oo Yehowa, lé to ɖe eŋu, eye nàwɔe!
Oo nye Mawu, mègahe ɖe megbe o le wò ŋutɔ ɖokuiwò ta, elabena wò ŋkɔe woyɔ ɖe wò du kple wò dukɔ la ŋu.”
20 Esi megale nuƒoƒo dzi, le gbe dom ɖa hele nye nu vɔ̃ kple nye dukɔ Israel ƒe nu vɔ̃ me ʋum, eye mele Yehowa nye Mawu ƒe amenuveve biam ɖe nye Mawu ƒe to kɔkɔe la ta, 21 esi megale gbe dom ɖa hele nu ƒom la, ŋutsu Gabriel, ame si mekpɔ le ŋutega me tsã la, va gbɔnye le fiẽvɔsaɣi esime ɖeɖi te ŋunye belibeli. 22 Ena mese egɔme eye wògblɔ be:
10:1-21
10 Le Persia-fia Kores ƒe ƒe etɔ̃lia me la, woɖe nya aɖe fia Daniel, ame si ŋkɔe nye Beltesazar; nya la nye nyateƒe, eye wòku ɖe aʋawɔwɔ gã aɖe ŋu.
Ese nya la gɔme, eye wòse nu si wòkpɔ la gɔme. 2 Le ŋkeke mawo me la, nye Daniel mexa nu kwasiɖa etɔ̃ sɔŋ.
3 Nyemeɖu nu nyui aɖeke o, lã alo wain aɖeke mede nu me nam o, eye nyemesi ami o, va se ɖe esime kwasiɖa etɔ̃ la katã wu enu.
4 Le ɣleti gbãtɔ ƒe ŋkeke blaeve vɔ enelia dzi, esime mele tɔsisi gã, si nye Tigris to la, 5 mefɔ mo dzi eye mekpɔ ŋutsu aɖe si do aklalawu, eye wòtsɔ Ufaz sika bla ali dzi.
6 Eŋuti le abe krisolit ene, eye eƒe mo le abe dzikedzo ene, eƒe ŋkuwo le abe akakati bibiwo ene, eƒe abɔwo kple eƒe afɔwo le abe akɔbli si le dzo dam ene, eye eƒe nuƒoƒo le ɖiɖim abe amehawo ƒe hoowɔwɔ ene.
7 Nye Daniel ɖeɖe koe kpɔ ŋutega la; ame siwo le ŋunye ya mekpɔe o. Ke hã, wodzo nyanyanya ŋutɔ, ale be wosi yi ɖabe.
8 Nye ɖeka koe susɔ eye esi mekpɔ ŋutega wɔnuku sia la, ŋusẽ vɔ le ŋunye, nye dzedzeme trɔ ɖe ƒomevii, eye wɔna vɔ le ŋunye keŋkeŋ.
9 Eye mese eƒe nuƒoƒo; ke esi mese eƒe nuƒoƒo la, metsyɔ mo anyi heyi alɔ̃ me ʋĩi.
10 Gake asi aɖe ka ŋunye, eye wòʋuʋum mefɔ ɖe nye klo kple asi dzi.
11 Eye wògblɔ nam be: “Daniel, wò, si nye ame vevi, lé to ɖe nya siwo magblɔ na wò la ŋu. Azɔ tsi tsitre ɖe tewòƒe, elabena wodɔm ɖe gbɔwò.”
Esi wògblɔ nya siawo nam la, metsi tsitre hele ƒoƒom kpakpakpa. 12 Eye wògblɔ nam be: “Daniel, mègavɔ̃ o.
Tso gbe si gbe nètsɔ wò dzi ɖo gɔmesese ŋu, eye nèbɔbɔ ɖokuiwò le wò Mawu ŋkume la, wose wò nyawo, eye wò nyawo tae meva ɖo. 13 Ke Persia-fiaɖuƒe la ƒe amegã tsi tre ɖe ŋunye ŋkeke blaeve vɔ ɖekɛ sɔŋ.
Ke Mikael, amegãwo ƒe tatɔwo dometɔ ɖeka, va kpe ɖe ŋunye; eye menɔ Persia-fiawo gbɔ le afi ma. 14 Ke azɔ meva be mana nànya nu si ava dzɔ ɖe wò dukɔ la dzi le ŋkekeawo ƒe nuwuɣi, elabena ŋkeke siwo ava va la ŋue ŋutega la ku ɖo.”
15 Ke esi wòle nya siawo gblɔm nam la, mede mo to, eye gbɔgblɔ bu ɖem.
16 Eye ame aɖe si ƒe nɔnɔme le abe ŋutsu ene la ka asi nye nuyiwo ŋu, ale meke nu, eye meƒo nu gblɔ na ame si le tsitre ɖe ŋgɔnye la be: “Oo nye aƒetɔ, nu si mekpɔ la na dzidzi ƒom, eye ŋusẽ vɔ le ŋunye.
17 Ke aleke nye aƒetɔ ƒe dɔla awɔ aƒo nu kple nye aƒetɔ? Elabena ŋusẽ aɖeke megale ŋunye fifia o, eye gbɔgbɔ aɖeke megakpɔtɔ ɖe menye o.”
18 Ame si ƒe nɔnɔme le abe ŋutsu ene la gaka asi ŋunye hedo ŋusẽm.
19 Eye wògblɔ be: “Oo wò, si nye ame vevi, mègavɔ̃ o. Ŋutifafa na wò. Sẽ ŋu, ɛ̃, sẽ ŋu.”
Esi wònɔ nu ƒom kplim la, ŋusẽ ɖo ŋunye, eye megblɔ azɔ be: “Nye aƒetɔ neƒo nu, elabena èdo ŋusẽm.” 20 Eye wògblɔ be: “Ènya nu si koŋ ta meva gbɔwò ɖoa?
Ne medzo la, Hela-megã ava. 21 Ke hã, magblɔ nu siwo woŋlɔ ɖe nyateƒegbalẽa me la na wò.
Ame aɖeke medo alɔm le nya siawo me o, negbe miaƒe amegã Mikael ko.
11:1-45
11 “Ke nye la, metso be mado ŋusẽe atui ɖo, le Mediatɔ Dario ƒe ƒe gbãtɔ me.
2 Azɔ magblɔ nyateƒe la na wò: “Kpɔ ɖa!
3 “Eye fia sẽŋu aɖe ado eye eƒe dziɖuƒe akeke ta, eye wòawɔ nu si dze eŋu.
4 Gake ne enya do ko la, woagbã eƒe fiaɖuƒe la, eye woamae ɖe dziƒo ƒe ya eneawo nu, ke menye na eƒe dzidzimeviwo o, eye menye ɖe ŋusẽ si wòtsɔ ɖu dzii la hã nu o; elabena woaho eƒe fiaɖuƒe la atsɔ ana ame bubuwo, ke menye woawo o.
5 “Ŋusẽ aɖo anyiehefia, si nye eƒe amegãwo dometɔ ɖeka ŋu; gake ame bubu akpɔ ŋusẽ wui, eye wòatsɔ ŋusẽ gã si keke ta wu ame kemɛ ƒe dziɖuŋusẽ la aɖu dzii.
6 “Le ƒe aɖewo megbe la, woawɔ ɖeka kple wo nɔewo, eye anyiehefia vinyɔnu ava dziehefia gbɔ, be woabla nu.
7 Eye alɔ adze tso nyɔnu la ƒe kè me axɔ ɖe fia la teƒe, eye wòava aʋakɔ la gbɔ aho ɖe dziehefia ƒe mɔ́ sesẽ la ŋu, atso ɖe wo ŋu ahaɖu wo dzi.
8 Atsɔ woƒe mawuwo, woƒe galegbawo, klosalonu kple sikanu xɔasiwo kpakple aboyomewo ayi Egipte.
Anɔ adzɔge na dziehefia, 9 si ava anyiehefia ƒe fiaɖuƒe la me hena ƒe aɖewo, ke agbugbɔ ayi eya ŋutɔ ƒe anyigba dzi.
10 “Ke viawo adzra ɖo na aʋawɔwɔ, eye woaƒo aʋakɔ gã aɖe nu ƒu.
11 “Dzi aku anyiehefia la wòaho aɖawɔ aʋa kple eya, si nye dziehefia la; aƒo ameha gã aɖe nu ƒu, ke woatsɔ ameha la ade asi na fia kemɛa.
12 Eye woakplɔ ameha la adzoe.
13 “Dziehefia la atrɔ agbɔ ava ƒo ameha gã aɖe nu ƒu wòasɔ gbɔ wu gbãtɔ; eye le ɣeyiɣiawo ƒe nuwuwu, le ƒe aɖewo megbe la, ava kple aʋakɔ gã kple aʋawɔnu geɖewo.
14 Ame geɖewo atso ɖe anyiehefia la ŋu ɣemaɣi. “Woakplɔ mia devi sẽŋutawo ayi be woana ŋutega aɖe nava eme; ke womate ŋu anɔ te o.
15 “Dziehefia ava ƒu kpo, eye wòaxɔ du si ŋu gli sesẽwo le.
16 Ame si ho ɖe eŋu la awɔ nu si dze eŋu, eye ame aɖeke manɔ te ɖe enu o.
17 Aɖoe kplikpaa be yeatsɔ yeƒe fiaɖuƒe la ƒe ŋusẽ katã ahoe, eye wòabla nu kple fia ma; awɔ nu si wòdi la ade goe.
Vinyɔnu la manɔ te o, eye makpɔtɔ anye fia ma tɔ o. 18 Agatrɔ ɖe ƒutanyigbawo ŋu, eye wòaxɔ geɖewo.
19 Agatrɔ ɖe eya ŋutɔ ƒe anyigba ƒe mɔ́ sesẽwo ŋu, ke akli nu adze anyi, eye womagakpɔe o.
20 “Ame aɖe axɔ ɖe eteƒe, ame si ana adzɔxɔla natsa le fiaɖuƒe dzeani la me, gake le ŋkeke ʋɛ aɖewo megbe la, woatsrɔ̃e, ke menye le dziku alo aʋa me o.
21 “Ame ɖigbɔ aɖe axɔ ɖe eteƒe, eye womade fiaɖuƒe la ƒe bubu eŋu o; ava esime woɖe dzi ɖi bɔkɔɔ, eye wòatsɔ numevivi axɔ fiaɖuƒe la.
22 Ke woakplɔ aʋakɔ siwo gbagba ɖi la adzoe le eya ta, eye woatsrɔ̃ wo; abe ale si woatsrɔ̃ nubabla ƒe Kplɔla la ene.
23 Le nu si wobla kplii ta la, anɔ alakpa dam, eye wòaho atsɔ dukɔ sue aɖe akpɔ ŋusẽe.
24 Age ɖe fiaɖuƒea ƒe nuto siwo me kesinɔnuwo bɔ ɖo la me esime woɖe dzi ɖi bɔkɔɔ, eye wòawɔ nu si fofoawo kple tɔgbuiawo mewɔ o.
25 “Atsɔ aʋakɔ gã aɖe adzi eƒe ŋusẽ ɖe edzi ahado ŋusẽ eƒe dzi ɖe anyiehefia ŋu, eye anyiehefia la hã atsɔ aʋakɔ gã nyadri aɖe ŋutɔ adzra ɖo ɖe aʋa la ŋu.
Ke manɔ te o, elabena woaɖo nugbe ɖe eŋu. 26 Ame siwo ɖua nu kplii lae ana wòadze anyi.
27 “Fia eve siawo ƒe dzi atrɔ ɖe nu gbegblẽ wɔwɔ ŋu, eye woanɔ kplɔ̃ ɖeka ŋu anɔ alakpa dam na wo nɔewo.
28 “Atsɔ nu geɖewo atrɔ ayi eƒe anyigba dzi, eye eƒe dzi atso ɖe nubabla kɔkɔe la ŋu.
29 “Ne ɣeyiɣi ɖoɖi la de la, agatrɔ ava, eye wòaho ɖe anyiehenyigba ŋu.
Ke fifia ya manɔ abe tsã ene o, 30 elabena Kitim tɔdziʋuwo aho ɖe eŋu, eye woabɔbɔe ɖe anyi.
31 Alɔwo ado tso eme; woagblẽ kɔ ɖo na kɔkɔeƒe la, si nye mɔ́ sesẽ la, eye woatsi gbe sia gbe vɔsa la nu.
32 “Atsɔ numevivinyawo akplɔ ame siwo wɔa nu vɔ̃ɖitɔe hedaa nubabla la dzi la ade xɔsegbegbe me.
33 Ke ame siwo si gɔmesese deto le le dukɔ la dome ana gɔmesese nasu ame geɖewo si.
34 Ke ne wona wokli nu la, woakpe ɖe wo ŋu vie; eye ame geɖewo atsɔ numevivi ava wɔ ɖeka kpli wo.
35 Woana ame siwo si gɔmesese deto le la dometɔ aɖewo nakli nu.
36 “Fia la awɔ nu si dze eŋu, eye wòado eɖokui ɖe dzi ahado gã eɖokui ɖe mawu sia mawu ŋu; agblɔ nya wɔmoyawo ɖe mawuwo dzi Mawu la ŋu.
37 Mabu fofoawo ƒe Mawu ɖe ɖeke me o, eye mabu nyɔnuwo ƒe nu malɔ̃nugbɔa ɖe ɖeke me o.
38 Atsɔ ŋutikɔkɔe ana mawu si le mɔ́ sesẽwo me boŋ; atsɔ sika, klosalo, kpe xɔasiwo kple nu veviwo ade bubu mawu si fofoawo menya o la ŋu.
39 Aɖo ŋu ɖe dutamawuwo ŋu ahawɔ nu ale si wòdi ɖe mɔ́ sesẽ siwo li ke wu la ŋu.
40 “Le nuwuɣi la, anyiehefia akpe kplii, eye woanɔ wo nɔewo tutum, eye dziehefia atsɔ tasiaɖamwo, sɔdolawo kple tɔdziʋu geɖewo ava dze edzi; ava ƒo ɖi bibibi ato wo dzi abe tsiɖɔɖɔ ene.
41 Ava Atsyɔ̃nyigba la hã dzi, eye woana dukɔ geɖewo nadze anyi.
42 Anɔ eƒe asi dom ɖa ɖe anyigbawo ŋu; eye Egipte-nyigba la mato le eme o.
43 Akpɔ ŋusẽ ɖe kesinɔnu ɣaɣla siwo nye sika kple klosalo kpakple Egipte ƒe nu veviwo katã dzi.
44 “Ke ase nya tso ɣedzeƒe kple dziehe wòaɖe fu nɛ, eye wòaho kple dziku gã be yeagblẽ ame geɖewo ahatsrɔ̃ wo.
45 Atu eƒe fiagbadɔwo ɖe ƒu gã la kple Atsyɔ̃to kɔkɔe la dome; ke eƒe nuwuwu ava, eye ame aɖeke maxɔ nɛ o.
Daniel 12:1-13
12 “Ɣemaɣi la, Mikael, amegã si do le mia deviwo ta la atso.
Xaxaɣi si tɔgbi meva kpɔ tso esime dukɔwo li va se ɖe ɣemaɣi o la ava.
Woaxɔ na wò dukɔ ɣemaɣi, woaxɔ na ame sia ame si ƒe ŋkɔ woŋlɔ ɖe agbalẽ la me.
2 Ame siwo le alɔ̃ dɔm le anyigba tume la dometɔ geɖewo anyɔ, ɖewo na agbe mavɔ, eye bubuwo na vlododo kple ŋunyɔ mavɔ.
3 “Ame siwo si gɔmesese deto le la aklẽ abe dziŋgɔli ƒe keklẽ ene, eye ame siwo kplɔa ame geɖewo vaa dzɔdzɔenyenyemɔ dzi la aklẽ abe ɣletiviwo ene, ɖaa tegbee.
4 “Ke wò, Daniel, ɣla nya siawo, eye nàtre agbalẽ la nu va se ɖe nuwuɣi la.
Ame geɖewo atsa, eye sidzedze vavãtɔ adzi ɖe edzi.”
5 Eye nye, Daniel mekpɔ ame eve bubu le tsitre ɖi, ɖeka le tɔsisi la ƒe go si me, eye evelia le tɔsisi la ƒe go kemɛ.
Ne wokaka dukɔ kɔkɔe la ƒe ŋusẽ vɔ ko la, nu siawo katã awu enu.”
8 Mesee, ke nyemese egɔme o; eya ta megblɔ be: “Oo, nye aƒetɔ, alekee nu siawo ava wu enui?”
9 Eye wògblɔ be: “Daniel, heyi, elabena nya siawo anɔ ɣaɣla, eye wotre wo nu va se ɖe nuwuɣi la.
10 Ame geɖewo akɔ wo ɖokuiwo ŋu, woafu ɣie, eye woadza wo ŋu.
Ame vɔ̃ɖiwo awɔ nu vɔ̃ɖi, eye ame vɔ̃ɖi aɖeke mase egɔme o; ke ame siwo si gɔmesese deto le la ase egɔme.
11 “Eye tso esime wotsi gbe sia gbe vɔsa la nu, eye woɖo ŋunyɔnu si ahe aƒedozuzu vɛ anyi la, le ŋkeke akpe ɖeka alafa eve blaasieke.
12 “Dzidzɔtɔe nye ame si lala va se ɖe ŋkeke akpe ɖeka alafa etɔ̃ blaetɔ̃ vɔ atɔ̃ la ƒe nuwuwu!
13 “Ke wò la, heyi va se ɖe nuwuwu.
Àgbɔ ɖe eme, ke àfɔ le ŋkekeawo ƒe nuwuwu axɔ wò gome.”
Hosea
1:1-11
1 Yehowa ƒe gbe va na Hosea, Beeri vi, le Uziya, Yotam, Ahaz kple Hizkiya, siwo nye Yuda-fiawo, kple Yeroboam, Yoas vi, si nye Israel-fia ŋɔli.
2 Esi Yehowa dze nuƒoƒo gɔme to Hosea dzi la, Yehowa gblɔ na Hosea be: “Heyi nàɖe gbolo, eye wòadzi ahasiviwo na wò, elabena anyigba la wɔ ahasi hetrɔ ɖa le Yehowa yome.”
3 Eya ta eyi ɖaɖe Diblayim vinyɔnu Gomer, eye wòfɔ fu dzi ŋutsuvi nɛ.
4 Eye Yehowa gblɔ nɛ be: “Tsɔ ŋkɔ nɛ be Yezreel, elabena esusɔ vie ko mabia akɔnta Yehu ƒe aƒe la ɖe Yezreel ƒe ʋu si wòkɔ ɖi la ta, eye mana Israel ƒe aƒe la ƒe fiaɖuɖu nu natso.
5 Ava eme gbe ma gbe be, maŋe Israel ƒe dati le Yezreel Bali me.”
6 Eye wògafɔ fu dzi nyɔnuvi. Eye Mawu gblɔ nɛ be: “Tsɔ ŋkɔ nɛ be Lo-Ruhama, elabena nyemagakpɔ nublanui na Israel ƒe aƒe la azɔ o, manya wo ɖa godoo.
7 Ke makpɔ nublanui na Yuda ƒe aƒe la, eye nye Yehowa, woƒe Mawu, maxɔ na wo; menye dati alo yi alo aʋawɔwɔ, sɔ alo sɔdolawo dzie mato axɔ na wo o.”
8 Esi wòtso no na Lo-Ruhama la, egafɔ fu, eye wòdzi ŋutsuvi.
9 Eye Mawu gblɔ be: “Tsɔ ŋkɔ nɛ be Lo-Ami, elabena menye nye dukɔe mienye o, eye nye hã nyemanye mia Mawu o.
10 “Israel-viwo ƒe xexlẽme anɔ abe ƒutake, si womate ŋu adzidze alo axlẽ o ene.
Eye afi si wogblɔ na wo le be, ‘Menye nye dukɔe mienye o’ la, woagblɔ na wo le afi ma be, ‘Mawu gbagbe la ƒe viwo mienye.’ 11 Woaƒo Yuda viwo kple Israel-viwo nu ƒu ɖekae, eye woaɖo tatɔ ɖeka na wo ɖokui aho tso anyigba la dzi, elabena Yezreel ƒe ŋkeke la anye ŋkeke gã aɖe.
2:1-23
2 “Migblɔ na mia nɔviŋutsuwo be, ‘Nye dukɔ!’
Kple ahasiwɔwɔ ɖa le eƒe nowo domee, 3 Ne magaɖe amae ana wòanɔ abe gbe si gbe wodzii ene o,
Eye mana tsikɔ nawui wòaku o. 4 Nyemakpɔ nublanui na viawo o,
Elabena ahasiviwo wonye. 5 Elabena wo dada wɔ gbolo. Eya ame si fɔ woƒe fu la wɔ ŋukpenanu, elabena egblɔ be:
Lãfuwu kple aklala, ami kple nunonom.’ 6 Eya ta matsɔ ŋù atɔ kpɔ ɖe eƒe mɔ ŋu;
Ale be magakpɔ etoƒe o. 7 Adze eƒe ahiãviwo yome, ke matu wo o; Adi wo, ke makpɔ wo o.
Elabena eme nyo nam ɣemaɣi wu fifia.’ 8 Medze sii be nyee na agblemenuku, wain yeye kple amii o, Eye be nyee na klosalo
Kple sika, siwo wòzã le Baal subɔsubɔ me la, bɔ ɖe esi o. 9 ‘Eya ta magbugbɔ axɔ nye nuku ne eƒe ɣeyiɣi ɖo
10 Azɔ maklo nu le eƒe ama dzi le eƒe ahiãviwo ŋkume,
Eye ame aɖeke maxɔe le asinye o. 11 Mana eƒe aseyetsotso,
12 Magblẽ eƒe wainka kple eƒe gboti siwo ŋu wògblɔ le be, “Esiawoe nye fetu si nye ahiãviwo nam”; Mana woazu ave, Eye gbemelãwo avuvu wo.
13 Mabia akɔntae ɖe ŋkeke siwo me wòdo dzudzɔ na Baal legbawo,
Eye wòŋlɔm be,’ Yehowa ye gblɔe. 14 ‘Eya ta mable enu, Makplɔe ayi gbegbe,
Eye maƒo nu wòade dzi gbɔ nɛ. 15 Magbugbɔ eƒe waingblewo nɛ tso ɣemaɣi,
Abe gbe si gbe wòʋu tso Egipte-nyigba dzi ene. 16 Ava eme gbe ma gbe be,
Àyɔm be Srɔ̃nye, eye màgayɔm be Aƒetɔ azɔ o,’ Yehowa ye gblɔe. 17 ‘Maɖe Baal legbawo ƒe ŋkɔwo ɖa le eƒe nu me,
Eye woƒe ŋkɔ magava ame ƒe tame azɔ o. 18 Gbe ma gbe mabla nu kple gbemelãwo,
Dziƒoxe dzodzoewo kple nu siwo tana le anyigba dzi;
Maɖe dati kple yi kpakple aʋawɔwɔ ɖa le anyigba la dzi,
Eye mana woatsyɔ akɔ ɖi bɔkɔɔ.
19 Mana nànye nye ŋugbetɔ ɖaa,
Eye mana nànye nye ŋugbetɔ le dzɔdzɔenyenye, ʋɔnu dzɔdzɔe dɔdrɔ̃,
Amenuveve kple nublanuikpɔkpɔ me.
20 Mana nànye nye ŋugbetɔ le nyateƒe me, Eye àdze si Yehowa.’
21 ‘Eye wòava eme gbe ma gbe be matɔ,’ Yehowa ye gblɔe, ‘Matɔ na dziƒowo,
Eye woawo hã woatɔ na anyigba; 22 Anyigba atɔ na nuku kple wain yeye kpakple ami;
Eye woawo hã woatɔ na Yezreel. 23 Maƒãe ɖe anyigba abe nuku ene na ɖokuinye,
Makpɔ nublanui na nyɔnu si womekpɔ nublanui na o;
Magblɔ na ame siwo menye nye dukɔ o la be: “Nye dukɔ mienye,” Eye woawo woagblɔ be: “Mía Mawu nènye.”’”
Hosea
3:1-5
3 Eye Yehowa gagblɔ nam be: “Gayi nàlɔ̃ nyɔnu si hawòvi le lɔlɔ̃m eye wòle ahasi wɔm la, abe ale si Yehowa lɔ̃ Israel-viwo, evɔ wotrɔ ɖe mawu bubuwo ŋu, eye wolɔ̃a waintsetsebolowo ene.”
2 Eya ta metsɔ klosalo wuiatɔ̃ kple ƒo homer ɖeka kple afã ƒlee.
3 Eye megblɔ nɛ be: “Ànye tɔnye anɔ gbɔnye eteƒe nadidi. Mègawɔ gbolo azɔ o, eye mègadɔ kple ŋutsu bubu o, eye nye hã mawɔ na wò nenema.”
4 Elabena Israel-viwo anɔ anyi eteƒe nadidi, eye fia, amegã, vɔsa, sɔti, kɔmewu kple terafim legbawo manɔ wo si o.
5 Emegbe Israel-viwo atrɔ agbɔ ahadi Yehowa woƒe Mawu kple woƒe fia David, woanɔ dzodzom nyanyanya ava Yehowa gbɔ be wòawɔ nyui na yewo le ŋkekeawo ƒe nuwuɣi.
Hosea 4:1-19
4 Oo Israel-viwo, mise Yehowa ƒe nya,
Elabena Yehowa le nya hem kple anyigba la dzi nɔlawo,
Elabena nyateƒetoto, dɔmenyonyo alo sidzedze Mawu aɖeke megale anyigba la dzi o.
2 Wole alakpatam kam, wole alakpa dam, wole ame wum, Fififi kple ahasiwɔwɔ bɔ,
Eye ʋukɔkɔɖi tsiã ɖe ʋukɔkɔɖi nu. 3 Esia tae anyigba la axa nu, Eye nu ate edzinɔla ɖe sia ɖe ŋu; Gbemelãwo kple dziƒoxe dzodzoewo,
Kpakple atsiaƒumelãwo ke hã atsrɔ̃. 4 “Gake ame aɖeke megawɔ dzre alo wòaka mo na ame o,
Elabena wò dukɔ la le abe ame siwo le dzre wɔm kple nunɔla ene. 5 Eya ta miakli nu le ŋkeke me, Eye mia kple nyagblɔɖila miakli nu abe le zã me ene.
Eye mana ɖoɖoe nazi le mia dada nu. 6 Ðoɖoe azi le nye dukɔ nu, elabena sidzedze aɖeke mele wo si o. Esi miegbe nu le sidzedze gbɔ ta la,
Nye hã maŋlɔ mia viwo be. 7 Zi ale si wosɔ gbɔe la, zi nenemae wowɔ nu vɔ̃ ɖe ŋunye.
Matrɔ woƒe ŋutikɔkɔe wòazu vlododo.
8 Nye dukɔ la ƒe nu vɔ̃e nye woƒe nuɖuɖu, Eye woƒe vodada le wo dzrom vevie.
9 Nu ɖekae adzɔ ɖe dukɔ la kple nunɔla siaa dzi; Mabia akɔnta wo le woƒe zɔzɔme ta;
Eye mahe woƒe nuwɔna me tsonuwo ava wo dzi. 10 Woaɖu nu, ke womaɖi ƒo o.
Woawɔ gbolo, ke womadzi ɖe edzi o,
Elabena womede bubu Yehowa ŋu o.
11 Gbolowɔwɔ kple wain kpakple wain yeye la, Ðe wonana ame doa kpo nu nyui wɔwɔ.
12 Nye dukɔ le nu ta biam le woƒe ati kpakpɛwo gbɔ, Eye wowɔa nu si woƒe atizɔti gblɔ na wo; Elabena ahasigbɔgbɔ na wotra mɔ, Eye woƒe gbolowɔwɔ na wogbe be yewomabɔbɔ ɖe yewoƒe Mawu te o.
13 Wosaa vɔ le towo tame,
Eye wodoa dzudzɔ le togbɛwo dzi, Le logotiwo, storax-ti kple ati gãwo te, Esi wodo vɔvɔli nyuie ta.
Eye miaƒe toyɔvinyɔnuwo wɔa ahasi. 14 Nyemebia akɔnta mia vinyɔnuwo le esi wowɔ gbolo, Alo miaƒe toyɔvinyɔnuwo le esi wowɔ ahasi ta o.
Woatsrɔ̃ dukɔ masenugɔme ma. 15 Togbɔ be Israel le ahasi wɔm hã la, Yuda, wò ya mègawɔ nu vɔ̃ ma o. Migava Gilgal, alo ayi Bet-Aven,
Alo aka atam be, ‘Zi ale si Yehowa le agbe la!’ o. 16 Elabena Israel dze aglã abe nyinɔ dzeaglã ene.
Ðe Yehowa anyi wo abe alẽtsui ene le gbeɖuƒe gbadzaa?
17 Efrayim ku ɖe legbawo ŋu.
Miɖe asi le eŋu!
18 Ne wono woƒe aha la vɔ la,
Ekema wowɔa gbolo. Eye edziɖulawo lɔ̃a vlododo.
19 Yaƒoƒo ablae ɖe eƒe aʋalawo me.
Eye ŋu akpe wo ɖe woƒe vɔsawo ŋu.”
5:1-15
5 “Oo nunɔlawo, misee,
Eye Israel ƒe aƒe, miɖo to,
Oo fia ƒe aƒe, ƒu to anyi,
Elabena miawo ŋue ʋɔnudɔdrɔ̃ la ku ɖo;
Elabena miezu mɔ̃ le Mizpa
Kple ɖɔ woɖo ɖe Tabor To dzi.
2 Megbedelawo ƒo wo ɖokuiwo ɖe ʋukɔkɔɖi me vĩi,
Eye mele nu xlɔ̃m wo katã.
3 Menya Efrayim, Eye Israel mele ɣaɣla ɖem o. Oo Efrayim, azɔ èwɔ gbolo;
Israel gblẽ kɔ ɖo na eɖokui. 4 Woƒe nuwɔnawo meɖe mɔ na wo be woatrɔ ava woƒe Mawu gbɔ o, Elabena ahasigbɔgbɔ le wo me;
Eye womedze si Yehowa o. 5 Israel ƒe dada ɖi ɖase ɖe eŋu;
Israel kple Efrayim siaa kli nu le woƒe vodada ta,
Eye Yuda hã kli nu kpe ɖe wo ŋu.
6 Wotsɔ woƒe alẽwo kple woƒe nyiwo yi Yehowa di ge,
Ke womete ŋu ke ɖe eŋu o.
Ete ɖa le wo gbɔ.
7 Womewɔ nuteƒe na Yehowa o,
Elabena vi tutɔwoe wodzi. Azɔ wo kple woƒe nunɔamesiwo nu ayi le dzinu ɖeka me.
8 Miku lãdzo le Gibea, eye miku kpẽ le Rama!
Mido aʋaɣli le Bet-Aven​
míele megbewò, Oo Benyamin!
9 Oo Efrayim, azu ŋɔdzinu le wò tohegbe.
Mena wonya nu si ava dzɔ la le Israel-toawo dome.
10 Yuda-megãwo le abe ame siwo ŋea liƒo ɖe eme ene.
Matrɔ nye dziku helĩhelĩ la akɔ ɖe wo dzi abe tsi ene. 11 Wote Efrayim ɖe anyi, eye wodrɔ̃ ʋɔnui,
Elabena eɖoe kplikpaa be, yeadze yeƒe ketɔ yome.
12 Eya ta mezu abe agbagblaʋui ene na Efrayim,
Eye mezu abe nu vóvo ene na Yuda ƒe aƒe la. 13 Esi Efrayim kpɔ eƒe dɔléle la, eye Yuda kpɔ eƒe abi la, Efrayim yi Asiria, eye wòdɔ ame ɖo ɖe fia gã aɖe. Ke fia ma mete ŋu da gbe le mia ŋu o,
Eye mete ŋu yɔ dɔ miaƒe abi la o. 14 Elabena manɔ abe dzatatsui ene na Efrayim, Abe dzatatsu ene na Yuda ƒe aƒe la. Mavuvu wo ʋayaʋaya, mayi aɖalé wo adzoe,
Eye xɔnametɔ aɖeke manɔ anyi na wo o.
15 Madzo, magbugbɔ ayi nɔnyeƒe, va se ɖe esime wokpɔ woƒe vodada me tsonuwo,
Eye woadi be mave yewo nu.
Ne woɖo xaxa me la, woadim.”
6:1-11
6 “Miva ne míatrɔ ɖe Yehowa ŋu, Elabena evuvu mí ʋayaʋaya, ke ada gbe le mía ŋu. Ede abi mía ŋu, ke ablae na mí.
2 Agbɔ agbe mí le ŋkeke eve megbe.
Afɔ mí le ŋkeke etɔ̃a gbe, Eye míanɔ agbe le eŋkume.
3 Míadze si Yehowa, míadze agbagba vevie adze sii. Ele dodo ge kokoko abe agudzedze ene;
Abe adatsi si ƒoa anyigba ene.” 4 “Efrayim, nu kae mawɔ wò? Yuda, nu kae mawɔ wò? Elabena miaƒe lɔlɔ̃ le abe ŋdililikpowo ene,
Ele abe zãmu si nu yina ene. 5 Esia tae mato nyagblɔɖilawo dzi afli wo; Matsɔ nye numenyawo awu wo.
Ʋɔnudɔdrɔ̃ si ava mia dzi la aklẽ abe kekeli ene. 6 Elabena lɔlɔ̃ vavã dzea ŋunye wu vɔsa,
Eye sidzedze Mawu dzea ŋunye wu numevɔsa blibo. 7 Ke wotu nubabla la abe ale si amegbetɔ wɔa nui ene. Womewɔ nuteƒe nam o.
8 Gilead nye nu tovo wɔlawo ƒe du, Eme yɔ fũu kple afɔteƒe siwo nye ʋu. 9 Nunɔlawo ƒe ha le abe adzoha siwo de xa ɖi na ame ene. Wowua ame le Sekem mɔ dzi,
Elabena woƒe nuwɔna nye ŋukpenanu. 10 Mekpɔ ŋunyɔnu si teƒe mekɔ o le Israel ƒe aƒe la me.
Afi mae Efrayim wɔa gbolo le;
Israel gblẽ kɔ ɖo na eɖokui. 11 Oo Yuda, woɖo nuŋeɣi ɖi na wò hã,
Ne megaƒo nye dukɔ ƒe aboyomewo nu ƒu hekplɔ wo gbɔe.” Hosea
7:1-16 7 “Ne mebe mada gbe le Israel ŋu la,
Ekema Efrayim ƒe vodada Kple Samaria ƒe nu vɔ̃ɖi wɔwɔwo hã dzea go;
Elabena wole alakpadada dzi; Fiafitɔ dzea kpɔ, eye adzohawo dzea nu dzi le gota.
2 Gake womegblɔna le woƒe dzi me be, maɖo ŋku yewoƒe nu vɔ̃ɖi wɔwɔwo katã dzi o. Azɔ woƒe nuwɔnawo ɖe to ɖe wo;
Wole ŋkunyeme tututu.
3 Wotsɔ woƒe nu vɔ̃ɖi wɔwɔ do dzidzɔ na fia la,
Eye wotsɔ woƒe amebeble do dzidzɔ na amegãwo. 4 Ahasiwɔlawoe wo katã wonye. Wole bibim abe abolokpo si me wodo dzo ɖo ene.
Abolomela megatua dzoa ɖo o, va se ɖe esime wòblu amɔwɔa vɔ hedae ɖi wòho. 5 Le míaƒe fia ƒe ŋkekenyui dzi la,
Fia la kea abɔ me na fewuɖulawo. 6 Elabena woƒe dziwo le bibim abe kpodzo ene wotsɔ yina. Abolomela le alɔ̃ dɔm zã bliboa;
Eye kpodzoa bi vlavlavla le ŋdi me. 7 Wo katã woxɔ dzo abe kpodzo ene, Eye wofiã woƒe dziɖulawo. Woƒe fiawo katã dze anyi;
Wo dometɔ aɖeke meyɔam o. 8 Efrayim tsaka kple dukɔwo.
Efrayim le abe abolo nogoe si wometrɔ o ene. 9 Ame tutɔwo xɔ ŋusẽ le esi, ke menyae o.
Eƒe ta ƒo wɔ, ke menyae o. 10 Israel ƒe dàda bu fɔe, Ke wometrɔ ɖe Yehowa woƒe Mawu la ŋu o,
Eye womedi eyome mɔ le nu siawo katã me hã o. 11 Efrayim le abe ahɔnɛ tsibome, si nunya mele tagbɔ na o ene.
Woyɔ Egipte; woyi Asiria. 12 Mada nye ɖɔ ɖe wo dzi le afi sia afi si woyi.
Mahe to na wo abe ale si woxlɔ̃ nu woƒe ha la ene. 13 Baba na wo, elabena wosi le gbɔnye!
Gbegblẽ neva wo dzi, elabena woda vo ɖe ŋunye! Menɔ klalo be maɖe wo hafi, ke woda alakpa ɖe asinye.
14 Womeyɔm tso woƒe dzi me be maxɔ na yewo o, Evɔ wole avi fam vevie le woƒe abawo dzi.
Woasi wo ɖokuiwo le nuku kple wain yeye ta;
Wodzea aglã ɖe ŋunye.
15 Togbɔ be mehe to na wo eye medo ŋusẽ woƒe alɔwo hã la, Wotso ɖe ŋunye hele tame vɔ̃ ɖom.
16 Wotrɔ, ke menye ɖe nu si kɔkɔ wu ŋu o;
Wozu abe dati doagblɔ ene. Woƒe amegãwo atsi yi nu le esi woƒe aɖewo gblɔa nya vlowo ta.
Esia tae woaɖu fewu le wo ŋu le Egipte-nyigba dzi ɖo.” Hosea
8:1-14 8 “Tsɔ kpẽ ɖo nu!
Futɔ aɖe ho ɖe Yehowa ƒe aƒe la ŋu, egbɔna abe hɔ̃ ene,
Elabena wotu nye nubabla la, eye woda nye se la dzi.
2 Wole ɣli dom nam be, ‘Oo mía Mawu, mí Israel míedze si wò!’
3 Israel tsɔ nu nyui ƒu gbe. Futɔ neti eyome.
4 Woɖo fiawo, ke metso gbɔnye o. Woɖo amegãwo, ke nyemedze si wo o.
Hena woawo ŋutɔwo ƒe tsɔtsrɔ̃. 5 Oo Samaria, wotsɔ wò nyivi la ƒu gbe. Nye dɔmedzoe bi ɖe wo ŋu.
Ɣekaɣie woava zu ame maɖifɔwo? 6 Elabena Israel ye esia tso. Aɖaŋudɔwɔlae wɔe, menye Mawue o;
Woagbã Samaria ƒe nyivi la gudugudu. 7 Elabena ya ƒãmee wole, Eye ahom ye woaxa. Nuku mele bo dzi le afi aɖeke o. Nuku si wɔ la, made na wɔtutu o.
Ne ɖe wɔ hã la, amedzrowo ahae aɖu. 8 Woami Israel. Azɔ woava nɔ dukɔwo dome,
Abe nugoe si ŋu dɔ womagawɔ o ene. 9 Elabena woyi Asiria, abe gbetedzi tsiakogo ene.
Efrayim da ahiãviwo. 10 Togbɔ be woda wo tso dukɔwo dome hã la, Maƒo wo nu ƒu azɔ;
Woakpe fu le agba si fiawo kple amegãwo do na wo la ta. 11 Elabena Efrayim ɖi vɔsamlekpuiwo kpaŋkpaŋ be wòatsɔ awɔ nu vɔ̃e.
Wozu vɔsamlekpui hena nu vɔ̃ wɔwɔ. 12 Meŋlɔ nye se la me nya geɖewo nɛ,
Ke wobu wo nu tutɔwoe. 13 Wotsɔa lã saa vɔe be wòanye nunana nam, eye woɖua lã la, Ke woƒe nu medzea Yehowa ŋu o. Azɔ aɖo ŋku woƒe vodada la dzi, eye wòahe to na wo ɖe woƒe nu vɔ̃wo ta.
Wogbugbɔ yi Egipte. 14 Israel ŋlɔ Ewɔla be, eye wòtu gbedoxɔwo,
Yuda hã tso du sesẽwo. Gake maɖo dzo ɖe eƒe duwo me,
Ne wòafiã woƒe xɔ tsralawo.”
Hosea
9:1-17
Mègatso aseye abe dukɔwo ene o. Elabena èto gbolowɔwɔ me trɔ le wò Mawu yome. Èlɔ̃ gbolohoxɔxɔ le nukuƒoƒewo katã.
2 Gake nukuƒoƒe kple wainfiãƒe manyi wo o,
Eye wain yeye mawɔ nɛ o. 3 Womayi edzi anɔ Yehowa ƒe anyigba la dzi o; Ke boŋ Efrayim agbugbɔ ayi Egipte,
Eye woaɖu nu makɔmakɔ le Asiria. 4 Womagatrɔ wain akɔ ɖi na Yehowa o;
Woƒe vɔsawo manyo eŋu o.
Wole abe konyifabolo ene na wo; Ame siwo katã ɖui la agblẽ kɔ ɖo na wo ɖokuiwo.
Elabena woƒe abolo anye woawo ɖeɖe tɔ; Mava Yehowa ƒe me o.
5 Nu kae miawɔ le takpegbe Kple Yehowa ƒe ŋkekenyui la ɖugbe?
6 Elabena kpɔ ɖa, woasi le esi wotsrɔ̃ wo ta.
Egipte aƒo wo nu ƒu, eye Memfis aɖi wo. Dza amie ɖe woƒe klosalonu veviwo dzi,
Eye ŋù amie ɖe woƒe agbadɔwo me. 7 Kpɔkpɔɖaŋkeke la gbɔna, Tohegbe la aɖo, Eye Israel anya nu si wònye.
Le wò vodada gbogboawo ta, elabena wolé fu wò vevie ŋutɔ.” 8 Efrayim ƒe gbetakpɔla nɔ nye Mawu gbɔ.
Fuléle le eƒe Mawu ƒe aƒe la me. 9 Woƒo wo ɖokuiwo ɖe nu gbegblẽ wɔwɔ me vĩi abe le Gibea ŋɔli ene.
Aɖo ŋku woƒe vodada la dzi eye wòahe to na wo ɖe woƒe nu vɔ̃wo ta. 10 “Mekpɔ Israel le gbegbe abe waintsetse ene.
Eye wozu ŋunyɔnu abe nu si ŋu woƒe dzi ku ɖo la ke ene. 11 Efrayim hã ƒe ŋutikɔkɔe dzo dzo abe xevi ene;
Ale be vidzidzi, fufɔfɔ kple fudodo aɖeke meli o. 12 Ne wonyi viwo wotsi hã la, Mana woaku na wo, ale be ame aɖeke maganɔ anyi o;
Baba na wo, ne metrɔ ɖa le wo ŋu! 13 Efrayim, si wodo ɖe lãnyiƒe la le nam abe Tiro ene;
Azɔ Efrayim akplɔ viawo ayi amewuƒe.”
14 Oo Yehowa, na nu si wòle be nàna wo la wo. Na vidzidɔ si metsɔa fu o kple no ƒuƒui kplalɛ wo.
15 “Gilgal ye wowɔ woƒe nu vɔ̃ɖiwo katã le, eye tso afi mae melé fu wo.
Nyemayi edzi alɔ̃ wo ɖaa o; Woƒe amegãwo katã nye aglãdzelawo.
16 Woada nu Efrayim. Woƒe kè aƒu, womatse ku aɖeke o. Eye ne wodzi vi hã la, mana woƒe dɔmevi siwo gbɔ womelɔ̃a nu le o la naku.”
17 Nye Mawu agbe wo,
Elabena womeɖo toe o, Eye woazu sisilawo le dukɔwo dome.
10:1-15
10 “Wainka si le gbegblẽm ye Israel nye, etsea ku.
Ale si eƒe tsetsewo dzi ɖe edzii la, nenemae wòna eƒe vɔsamlekpuiwo sɔa gbɔ ɖe edzii;
Ale si eƒe anyigba wɔ nui la, nenemae wòɖi sɔti dzeani geɖewoe.
2 Alakpadzi ye le wo si; Azɔ woabu fɔ wo. Ame aɖe agbã woƒe vɔsamlekpuiwo eye wòagblẽ woƒe sɔtiwo.
3 Azɔ woagblɔ be, ‘Fia aɖeke mele mía si o, elabena míegbe Yehowa vɔvɔ̃.
Nu ka gɔ̃e fia awɔ na mí?’ 4 Wogblɔa nya gbɔlowo, kaa atam dzodzro heblaa nu kple wo nɔewo;
Eya ta ʋɔnudɔdrɔ̃ mie abe aɖigbe ene le agble me. 5 Ŋɔdzi alé Samaria nɔlawo le Bet-Aven ƒe nyivilegba la ta. Esubɔlawo axa nu
Elabena woatsɔe adzoe le wo gbɔ ayi aboyo me. 6 Woatsɔe ayi Asiria wòanye nunana na fia gã aɖe. Woado ŋukpe Efrayim,
Eye ŋu akpe Israel le aɖaŋuɖoɖo si dzi wòzɔ ɖo la ta. 7 Woatsrɔ̃ Samaria kple eƒe fia,
8 Woakaka Bet-Aven ƒe nuxeƒe siwo kplɔ Israel de nu vɔ̃ me la keŋkeŋ.
Eye na togbɛwo be, ‘Mimu dze mía dzi!’ 9 Oo Israel, èwɔ nu vɔ̃ tso Gibea ŋɔli ke. Ègale edzi ko.
Womeɖu ame madzɔmadzɔwo dzi le aʋa me le Gibea keŋkeŋ o. 10 Ne melɔ̃ la, mahe to na wo.
11 Efrayim nye nyinɔe si womla, eye nukuƒoƒo vivia enu,
Eya ta nyemeɖe fu na eƒe kɔ dzeani la o.
Azɔ mana ame aɖe nado Efrayim.
Yuda aŋlɔ anyigba; Yakob adzoboe nɛ.
12 Miƒã dzɔdzɔenyenyekuwo na mia ɖokuiwo, eye miŋe lɔlɔ̃ si nu metsina o.
Mide agble ɖe anyigba wɔnu dzi na mia ɖokuiwo,
Esi ɣeyiɣi kpɔtɔ li be miadi Yehowa,
Va se ɖe esime wòava fia nu mi le dzɔdzɔenyenye me.
13 Ke hã, miede nu vɔ̃ɖi wɔwɔ ƒe agble, Mieŋe nu madzɔmadzɔ wɔwɔ, Eye mieɖu beblekutsetse; Elabena mieɖo ŋu ɖe miaƒe zɔzɔme ŋu,
Ðe miaƒe aʋawɔla gbogboawo ŋu. 14 Hoowɔwɔ le ɖiɖim ɖe wò dukɔ la ŋu, Woagbã wò du sesẽwo katã, Abe ale si Salman gbã Bet-Arbel
Le aʋakpegbe, esime woxlã vidada kple viawo ɖe nu ene. 15 Oo Betel, alea kee woawɔ mi, le miaƒe nu vɔ̃ɖi wɔwɔ si gbɔ eme la ta.
Woatsrɔ̃ Israel-fia godoo le agudzeɣi.”
11:1-12
11 “Esi Israel nɔ ɖevime la, melɔ̃e, Eye meyɔ vinye la tso Egipte vɛ.
2 Zi ale si woyɔ woe la, Zi nenemae wote yi adzɔgee.
3 Evɔ wònye nyee fia azɔlizɔzɔ Efrayim, eye mekɔa wo ɖe nye abɔwo dome hafi;
Ke womekpɔe dze sii be meda gbe le yewo ŋu o. 4 Mede lɔlɔ̃ka, si nye amegbetɔ ƒe ka wo tsɔ kplɔ woe;
Eye metsɔ nuɖuɖu vɛ na wo dometɔ ɖe sia ɖe beléletɔe.
5 Womagbugbɔ ayi Egipte-nyigba dzi o, ke boŋ Asiria anye eƒe fia,
Elabena wogbe be yewomatrɔ ava gbɔnye o. 6 Yi atro ɖe eƒe duwo ŋu,
Agblẽ eƒe gametiwo eye wòaɖu wo le woƒe nugbeɖoɖowo ta.
7 Nye dukɔ ɖoe be yemawɔ nuteƒe nam o. Ne woyɔ wo be woatrɔ ɖe dziƒoʋĩtɔ la ŋu hã, wo dometɔ aɖeke metsona o.
8 Oo Efrayim, aleke wɔ maɖe asi le ŋuwò? Oo Israel, aleke wɔ matsɔ wò ade asi? Aleke mawɔ wò abe Adma ene?
Eye nye dɔme hã trɔ ɖe ŋuwò. 9 Nyematrɔ nye dɔmedzoe helĩhelĩ la aƒo ɖi o. Nyemagatsrɔ̃ Efrayim azɔ o,
Nyematso ɖe mia ŋu le dziku me o. 10 Woadze Yehowa yome, eye wòaɖe gbe abe dzata ene;
Ne eɖe gbe la, viawo anɔ ƒoƒom tititi atso ɣetoɖoƒe ava. 11 Woanɔ ƒoƒom tititi abe xevi ene ahatso Egipte ava,
Eye mana woanɔ woƒe aƒewo me,” Yehowa ye gblɔe. 12 “Efrayim tsɔ alakpa ɖe to ɖem,
Eye Israel ƒe aƒe la hã tsɔ beble ƒo xlãm. Ke Yuda gale zɔzɔm kple Mawu kokoko,
Eye wòwɔa nuteƒe na Kɔkɔetɔwo Ƒe Kɔkɔetɔ la.”
12:1-14
12 “Efrayim le ya ɖum, Eye wòtia ɣedzeƒeya yome ŋkeke blibo la katã. Edzia alakpadada kple ŋutasesẽ ɖe edzi.
Wobla nu kple Asiria, eye wotsɔ ami yi Egipte. 2 Yehowa le nya he ge kple Yuda; Abia akɔnta Yakob ɖe eƒe zɔzɔme nu,
Eye wòaɖo eteƒe nɛ ɖe eƒe nuwɔnawo nu. 3 Elé nɔvia ƒe afɔkpodzi le dɔ me,
Eye wòtsɔ eƒe ŋusẽ te kame kple Mawu. 4 Ete kame kple mawudɔla ʋuu ɖu edzi. Efa avi, eye wòƒo koko be woave ye nu.”
Ekpɔe le Betel, eye wòƒo nu kpli mí le afi ma. 5 Yehowa, aʋakɔwo ƒe Mawu,
Yehowae nye ŋkɔ si wotsɔ ɖoa ŋku edzii. 6 “Eya ta trɔ ɖe wò Mawu ŋu, Nɔ dɔmenyonyo kple nu dzɔdzɔe wɔwɔ dzi,
Eye kpɔ mɔ na wò Mawu ɣeawokatãɣi. 7 Ke alakpanudanu le asitsala si;
Elɔ̃a amebaba. 8 Efrayim le gbɔgblɔm be, ‘Nyateƒee, mezu kesinɔtɔ; Kesinɔnuwo su asinye. Le nye dagbadagbawo katã me la, womakpɔ nu gbegblẽ alo nu vɔ̃ aɖeke o.’
9 Nyee nye Yehowa wò Mawu tso Egipte-nyigba dzi ke. Magana nànɔ agbadɔwo me
Abe le ŋkekenyuiɖuɣi ene. 10 Meƒo nu kple nyagblɔɖilawo, Meɖe ŋutega geɖe fia wo,
Eye medo lowo to nyagblɔɖilawo dzi. 11 Wowɔa ameflunu le Gilead, eye wowɔa alakpanuwo hã.
Eye woƒe vɔsamlekpuiwo hã le abe kpe siwo woli kɔ ɖe agble me ene. 12 Yakob si yi Aram-nyigba dzi; Israel subɔ le afi ma ɖe nyɔnu ta,
Eye nyɔnu tae wòdzɔ alẽwo ŋu ɖo. 13 Yehowa kplɔ Israel dzoe le Egipte to nyagblɔɖila aɖe dzi,
Eye wòto nyagblɔɖila aɖe dzi dzɔ eŋu. 14 Efrayim do dziku nɛ vevie;
Eƒe ʋufɔɖiɖi anɔ eya ŋutɔ dzi,
Eƒe Aƒetɔ la aɖo eteƒe nɛ ɖe eƒe vlodoame la nu.”
13:1-16
13 “Ne Efrayim ƒo nu la, amewo dzona nyanyanya,
Elabena ame vevi wònye le Israel. Gake le Baal ta, eɖi fɔ, eye wòku.
2 Azɔ wogawɔ nu vɔ̃ bubu kpee
Eye wotsɔ klosalo wɔ legbawoe; Wowɔ legbawo aɖaŋutɔe, wo katã wonye aɖaŋudɔwɔla ƒe asinudɔ.
Wole gbɔgblɔm na wo be, ‘Ŋutsu vɔsalawo negbugbɔ nu na nyiviwo.’ 3 Eya ta woazu abe ŋdililikpo ene,
Abe dzudzɔ si toa xɔtadowo nu yina ene. 4 Nyee nye Yehowa wò Mawu tso Egipte-nyigba dzi ke; Mènya Mawu bubu aɖeke o, negbe nye ko,
Xɔnametɔ aɖeke menɔ anyi o, negbe nye ko. 5 Melé be na wò le gbea dzi, le kuɖiɖinyigba dzi.
6 Woƒe gbeɖuƒewo ɖi ƒo na wo. Woɖi ƒo, eye woƒe dzi de asi dada me.
Ale woŋlɔm be. 7 Manɔ abe dzata ene na wo,
Made xa ɖi abe lãklẽ ene le mɔ to. 8 Madze wo dzi abe sisiblisinɔ si ƒe vi bu ene, Eye mavuvu woƒe akɔta. Mavuvu wo le afi ma abe dzata ene;
Lã wɔadã avuvu wo ʋayaʋaya. 9 Oo Israel, atsrɔ̃ wò,
Elabena ètso ɖe nye, wò xɔnametɔ ŋu. 10 Azɔ afi kae wò fia la le, ne wòaxɔ na wò le wò duwo katã me, Eye afi kae wò dziɖula siwo ŋu nègblɔ le be,
‘Na fia kple amegãm’ la le? 11 Mena fia wò le nye dɔmedzoe me,
Maɖee ɖa le nye dziku helĩhelĩ me. 12 Wobla Efrayim ƒe vodada da ɖi;
Wodzra eƒe nu vɔ̃ ɖo. 13 Ase veve abe nyɔnu si le ku lém ene. Ke vi manyanu wònye;
Ne azã de la, medoa ta ɖa be woadzi ye o. 14 Maɖe wo le Tsiẽƒe si me; Magbugbɔ wo axɔ le ku si me. Oo Ku, afi kae wò ti si nètsɔ le ame tém la le? Oo Tsiẽƒe, afi kae wò nugbegblẽ le?
Dɔmetɔtrɔ aɣla ɖe nye ŋkuwo. 15 Ne etsi vlɔvlɔvlɔ le aɖawo dome hã,
Ɣedzeƒeya, Yehowa ƒe ya, aƒo.
Eƒo tso gbegbe gbɔna, ana eƒe vudo namie keŋ, eye wòana eƒe tsidzɔƒe naƒu.
Ame ma aha eƒe nu vevi siwo katã le eƒe kesinɔnudzraɖoƒe.
16 Woabu fɔ Samaria, elabena edze aglã ɖe eƒe Mawu ŋu.
Woatsi yi nu, Woaxlã wo viwo ɖe nu,
Eye woadze ƒo le woƒe funɔwo nu.”
14:1-9
14 “Oo Israel, trɔ va Yehowa wò Mawu gbɔ, Elabena miekli nu le miaƒe vodadawo ta.
2 Mitrɔ va Yehowa gbɔ miava gblɔ nya siawo, Migblɔ nɛ be, ‘Tsɔ miaƒe vodada ke; lɔ̃ nàxɔ míaƒe nu nyuiwo,
Ekema míawo hã míatsɔ míaƒe nuyi asa vɔe abe nyitsuiwo ene. 3 Asiria maxɔ na mí o. Míado sɔwo o.
Elabena wòe kpɔa nublanui na tsyɔ̃eviwo.’ 4 Mayɔ dɔ woƒe nuteƒemawɔmawɔ la. Malɔ̃ wo tso dzi me faa,
Elabena nye dɔmedzoe nu fa ɖe eŋu. 5 Manɔ na Israel abe zãmu ene;
Eye wòato ke abe ati siwo le Lebanon ene. 6 Eƒe alɔwo avu dranyii,
Bubu anɔ eŋu abe amiti ene, Eye eƒe ʋeʋẽ lilili anɔ abe Lebanon tɔ ene.
7 Amewo aganɔ eƒe vɔvɔli te. Woaƒã nu, eye woaƒo se abe wainka ene.
Axɔ ŋkɔ abe Lebanon ƒe wain ene. 8 Efrayim agblɔ be, ‘Nya kae gale nye kple legbawo dome?’ Matɔ nɛ, eye nye ŋku anɔ eŋu. Manɔ nɛ abe sesewuti dama ene.
Dzinyee miakpɔ kutsetse le.” 9 Ame kae nye nunyala?
Nese nu siawo gɔme. Ame kae nye aɖaŋudzela?
Nedze si nu siawo. Elabena Yehowa ƒe mɔwo dzɔ,
Eye ame dzɔdzɔewoe ato wo dzi; Ke nu tovo wɔlawo adze anyi le wo dzi.
Yoel
1:1-20
1 Esiae nye Yehowa ƒe nya si va na Yoel, Petuel vi:
2 “Mi ametsitsiwo, mise nya sia, Eye mi anyigbadzinɔlawo katã, miƒu to anyi. Ðe esia tɔgbi dzɔ le mia ŋɔli
Alo le mia tɔgbuiwo ŋɔli kpɔa? 3 Migblɔ eŋu nya na mia viwo, Eye mia viwo nagblɔe na wo viwo,
Eye wo viwo hã nagblɔe na dzidzime si ava ɖe wo yome. 4 Nu si ʋetrawo kpɔtɔ ɖi la, ʋetsuviwo ƒe ha gã ɖui;
Eye nu si abɔwo kpɔtɔ ɖi la, ʋetsuvi gblẽnuwo ɖui. 5 Mi ahamulawo, minyɔ, eye mifa avi!
Elabena woɖe wain vivi le nu me na mi. 6 Elabena dukɔ aɖe ho va nye anyigba dzi, ŋusẽ le eŋu, eye mele xexlẽ me o.
7 Egblẽ nye wainka, eye wona nye gboti zu atitakpo,
Ena eƒe alɔwo fu ɣie. 8 Fa avi vevie abe ɖetugbui leaƒe si ta akpanya Le eƒe ŋugbetɔsrɔ̃ ta ene.
9 Nuɖuvɔsa kple nunovɔsa nu tso le Yehowa ƒe aƒe la me;
Nunɔla siwo wɔa subɔsubɔdɔ na Yehowa la le konyi fam. 10 Woha agblewo, eye anyigba le nu xam; Elabena wogblẽ nukuwo, wain yeye no ƒiaƒiaƒia, ami hã nu tso.
11 Ŋukpe lé agbledelawo; waingbledelawo le avi fam vevie
Elabena nuŋeŋe nu tso le agble me. 12 Wainka ƒu,
Elabena aseyetsotso trɔ zu ŋukpe le dukɔ la me. 13 Mi nunɔlawo, mita akpanya, ne miafa konyi;
Mi vɔsamlekpui la ƒe subɔlawo, mifa avi sesĩe.
Mi nye Mawu ƒe subɔlawo, miva, ne miatsi akpanya me adɔ;
Elabena nuɖuvɔsa kple nunovɔsa nu tso le mia Mawu ƒe aƒe la me.
14 Miɖe gbeƒã nutsitsidɔ; miyɔ takpekpe tɔxɛ.
Miƒo ametsitsiwo kple anyigba la dzi nɔlawo katã nu ƒu
Ðe Yehowa mia Mawu la ƒe aƒe me, ne miafa avi na Yehowa be wòaxɔ na mi.
15 Aléle, ŋkeke la! Elabena Yehowa ƒe ŋkeke la tu aƒe,
Gbegblẽ wònye tso Ŋusẽkatãtɔ la gbɔ gbɔna. 16 Ðe womena nuɖuɖu nu tso le mía ŋkume oa,
Ðe wometsi dzidzɔkpɔkpɔ kple aseyetsotso nu le mía Mawu ƒe aƒe me oa? 17 Nukuwo lé akpɔ̃ le woƒe sofiwo te. Nudzraɖoƒewo ɖi gbɔlo.
Womu avawo, elabena nukuwo fiã. 18 Aƒemelãwo gɔ̃ hã le xɔxlɔ̃m! Nyihawo le tsaglãla tsam, elabena gbeɖuƒe aɖeke meli na wo o!
Fɔɖiɖi la ŋuti tohehe va alẽhawo dzi. 19 Oo Yehowa, wòe mayɔ; Elabena dzo bi gbeɖuƒewo le gbedzi,
Eye dzoƒaɖe fiã gbemetiwo katã. 20 Gbemelãwo gɔ̃ hã le asiwònu kpɔm, Elabena tɔʋuwo mie keŋ Eye dzo bi gbeɖuƒewo le gbedzi.”
Yoel
2 “Miku kpẽ le Zion! Mido aʋaɣli le nye to kɔkɔe la dzi. Anyigbadzinɔlawo katã nedzo nyanyanya, Elabena Yehowa ƒe ŋkeke la gbɔna!
Etu aƒe! 2 Viviti kple blukɔ dogbee,
Alilikpo kple tsizi dogbee; Anɔ abe ale si agudzedze ƒe kekeli xɔa towo tame ene. Dukɔ aɖe li, si me tɔwo sɔ gbɔ, eye wòsẽ ŋu; Etɔgbi menɔ anyi kpɔ o, Eye ɖeke mava ɖe eyome o,
Tso dzidzime yi dzidzime. 3 Dzo le nu bim le eŋgɔ, Eye dzoƒaɖe le nu fiãm le emegbe. Anyigba la le eŋgɔ abe Eden-bɔ ene; Ke emegbe nye gbegbe ɖeɖe sɔŋ,
Eye naneke mate ŋu asi le enu o. 4 Wole abe sɔwo ene,
Eye woƒua du abe sɔwoe le aʋagbe dzi ene. 5 Wole kpo tim eye woƒe nuwɔna le ɖiɖim abe tasiaɖamwo ƒe hoowɔwɔ le towo tame ene, Abe dzoe le gbe ƒuƒu bim ene.
Ele abe dukɔ sẽŋu aɖe si ho le aʋalɔgowo me ene. 6 Dukɔwo adzo nyanyanya le wo ta.
Mowo katã afu kpii. 7 Woƒua du abe aʋawɔlawo ene, Woliaa gli abe aʋamewo ene, Wo dometɔ ɖe sia ɖe le eƒe mɔ dzi,
Eye womedzena le woƒe toƒewo o. 8 Wo dometɔ aɖeke memimi nɔvia o; Wo dometɔ ɖe sia ɖe lé eƒe mɔ tsɔ; Ne wo dometɔ aɖe tsi aŋutrɔ nu hã la,
Mamlɛawo metɔna o. 9 Wolũ ɖe du la dzi hege ɖe eme, woƒu du to gliwo dzi.
Wolia aƒewo, eye woto fesrewo nu ge ɖe eme abe fiafitɔ ene. 10 Anyigba la dzo kpekpekpe le eŋgɔ, dziƒo ʋuʋu. Ɣe kple ɣleti do viviti,
Eye ɣletiviwo hã megale keklẽm o. 11 Yehowa aɖe gbe le eƒe aʋakɔ la ŋgɔ, elabena eƒe aʋakɔ la me tɔwo sɔ gbɔ ŋutɔ.
Elabena Yehowa ƒe ŋkeke la nye ŋkeke gã aɖe eye ŋɔdzi le eŋu ŋutɔ.
Ame kae ate ŋu anɔ te ɖe enu?” 12 Yehowa be: “Azɔ la, mitsɔ dzi blibo,
Nutsitsidɔ, avifafa kple konyifafa va gbɔnye. 13 Midze miaƒe dziwo, menye miaƒe awuwo o, Eye migbugbɔ va Yehowa mia Mawu la gbɔ,
Eye wòagbugbɔ vɔ̃ la ŋu abu. 14 Ame kae nya ne atrɔ, eye wòagbugbɔ eŋu abu, Ale be wòagblẽ yayra ɖe megbe,
Ne woatsɔ nuɖuvɔsa kple nunovɔsa ana Yehowa mia Mawu la? 15 Miku kpẽ le Zion!
Miɖe gbeƒã nutsitsidɔ kɔkɔe; miyɔ takpekpe tɔxɛ. 16 Miƒo dukɔ la nu ƒu; mikɔ ameha la ŋu. Miƒo amegãɖeɖiwo nu ƒu; miƒo ɖeviwo kple vi nonowo nu ƒu.
Ŋugbetɔsrɔ̃ nedo tso eƒe xɔgã me, eye ŋugbetɔ nedo tso eƒe xɔ me. 17 Nunɔla siwo wɔa subɔsubɔdɔ na Yehowa la nefa avi Le akpata la kple vɔsamlekpui la dome agblɔ be: ‘Oo Yehowa, kpɔ nublanui na wò dukɔ la dzro; Mègana wò domenyinu la nazu vlodonu, Ne dukɔwo naɖu fia ɖe wo dzi o.
Nu ka tae dukɔwo agblɔ be, “Afi kae woƒe Mawu la le?”’ 18 Yehowa aʋã ŋu ɖe eƒe anyigba la nu,
Eye eƒe dɔme atrɔ ɖe eƒe dukɔ la ŋu. 19 Yehowa aɖo eŋu na eƒe dukɔ la be: ‘Kpɔ ɖa, mele agblemenuku, wain yeye kple ami ɖom ɖe mi, Ne miaɖu aɖi ƒo;
Nyemagana miazu vlodonu le dukɔwo dome azɔ o. 20 Manya dziehetɔ la ɖa le mia ŋu ayi adzɔge ʋĩi; Manyae ɖo ɖe kuɖiɖinyigba dzi kple gbegbe, Atrɔ mo ɖe ɣedzeƒeƒu la ŋu, Eye wòatrɔ megbe ade ɣetoɖoƒeƒu la. Eƒe ʋeʋẽ ade dzi, Eye eƒe ʋeʋẽ kũu la axɔ yame katã;
Elabena Mawu awɔ nu gãgãwo.’ 21 Oo anyigba, mègavɔ̃ o.
Dzi nedzɔ wò, eye nàtso aseye; elabena Yehowa le nu gãwo wɔ ge. 22 Mi gbemelãwo, migavɔ̃ o, Elabena gbeɖuƒewo ada ama le gbegbe, Eye atiwo atse ku;
Gboti kple wainka atse kplanyaa. 23 Mi Zion viwo, dzi nedzɔ mi, eye mitso aseye ɖe Yehowa mia Mawu la ŋu; Elabena ana keletsi ale si nu asu mi la godoo, Ana tsi nadza na mi,
Keletsi kple adatsi adza na mi abe tsã ene. 24 Nukuƒoƒewo ayɔ fũu kple nuku nyui,
Wain yeye ayɔ wainfiãƒewo agbagba, eye ami ado agbogbo ɖe amiɖaƒewo. 25 Maɖo ƒe siwo Ʋetsuviwo ƒe ha gã, abɔwo, ʋetsuvi gblẽnuwo kple ʋetrawo ɖu nuwo la teƒe na mi;
Woawoe nye nye aʋakɔ gã si medɔ ɖe mia ŋu. 26 Miaɖu nu, aɖi ƒo, Eye miakafu Yehowa mia Mawu, Ame si wɔ nukunu siawo na mi la ƒe ŋkɔ;
Ŋu magakpe nye dukɔ la azɔ o. 27 Eye miadze sii be, mele nye dukɔ Israel dome, Be nyee nye Yehowa mia Mawu, eye ɖeke megali o!
Ŋu magakpe nye dukɔ la azɔ o. 28 Le nu siawo megbe la, matrɔ nye gbɔgbɔ la akɔ ɖe ŋutilãwo katã ƒomevi dzi, Eye mia viŋutsuwo kple mia vinyɔnuwo agblɔ nya ɖi. Miaƒe amegãɖeɖiwo aku drɔ̃ewo.
Eye miaƒe ɖekakpuiwo akpɔ ŋutegawo. 29 Matrɔ nye gbɔgbɔ la akɔ ɖe
Nye kluviwo kple nye kosiwo gɔ̃ hã dzi le ŋkeke mawo me. 30 Mana dzesi wɔnukuwo nado ɖe dziƒo kple anyigba dzi:
Ʋu, dzo kple dzudzɔ babla kɔtɔɔ. 31 Ɣe ado viviti, eye ɣleti azu ʋu,
Hafi Yehowa ƒe ŋkeke gã dziŋɔ la nava ɖo. 32 Eye ame sia ame si yɔa Yehowa ƒe ŋkɔ la, woaɖee; Elabena amewo ado le eme dedie le Zion To dzi kple Yerusalem, abe ale si tututu Yehowa gblɔe ene, Woawoe nye agbetsila siwo Yehowa yɔ.”
3 “Kpɔ ɖa, le ŋkeke mawo me kple ɣemaɣi,
Ne megbugbɔ Yuda kple Yerusalem ƒe aboyomeawo gbɔe la, 2 Ekema maƒo dukɔwo katã nu ƒu Akplɔ wo ayi Yehosafat Bali la me. Madrɔ̃ ʋɔnu wo le afi ma, Le nye dukɔ kple nye domenyinu Israel ta, Elabena woka wo hlẽ ɖe dukɔwo dome;
Eye woma nye anyigba ɖe wo nɔewo dome. 3 Wodzidze nu ɖe nye dukɔ dzi; Wotsɔa ŋutsuvi ɖɔa li gboloe,
Eye wotsɔa nyɔnuvi dzea wain nona. 4 Oo Tiro kple Sidon kpakple mi Filistia nutowo katã, Miawo hã nya kae le nye kpli mi dome? Nane teƒe ɖom miele nama? Ne nenemae la,
Ekema mawɔ kaba ahe miaƒe nuwɔna ava miaƒe ta dzi alɔtsɔtsɔe. 5 Elabena mielɔ nye klosalo kple sika dzoe,
Eye mietsɔ nye kesinɔnu vevitɔwo yi miaƒe gbedoxɔwo me; 6 Eye mietsɔ Yuda viwo kple Yerusalem viwo dzra na Helatɔwo,
Be miana woaɖanɔ adzɔge ʋĩi tso woƒe anyigba gbɔ; 7 Kpɔ ɖa, mana woatrɔ tso teƒe siwo miedzra wo woyi la,
Eye mahe miaƒe nuwɔna la ava miaƒe ta dzi. 8 Madzra mia viŋutsuwo kple mia vinyɔnuwo na Yuda viwo, Eye woawo woadzra wo na Sebatɔwo, dukɔ si le didiƒe ke;
Elabena Yehowa ŋutɔe gblɔe. 9 Miɖe gbeƒã nya sia le dukɔwo dome be: ‘Mibla akpa ɖe aʋawɔwɔ ŋu!
Mina aʋakalẽtɔwo katã naho va! 10 Mitsɔ miaƒe agblenuwo tu yiwoe, eye mitsɔ miaƒe hɛ gobɛwo tu akplɔwoe.
Ame beli negblɔ be: “Kalẽtɔ menye.” 11 Mi dukɔ siwo katã ƒo xlã mí godoo, miva ƒo takpli!’”
Oo Yehowa, na wò kalẽtɔwo naɖi va afi ma. 12 Dukɔwo netso, ne woayi Yehosafat Bali la me;
Elabena afi mae manɔ anyi ɖo adrɔ̃ ʋɔnu dukɔwo katã godoo. 13 Mido hɛ gobɛ ɖa, elabena nukuawo ɖi. Miva miafanya nu, elabena wainfiãƒe la yɔ.
Wainfiãnuawo ɖɔ gbagba, elabena woƒe nu vɔ̃ɖi wɔwɔwo do agbogbo. 14 Amehawo, ameha geɖewo le nyametsobali la me,
Elabena Yehowa ƒe ŋkeke la tu aƒe, le nyametsobali la me. 15 Ɣe kple ɣleti ado viviti,
Eye ɣletiviwo ƒe keklẽ nu atsi. 16 Yehowa aɖe gbe tso Zion, Eye wòana woase eƒe gbe tso Yerusalem. Dziƒo kple anyigba aʋuʋu; Ke Yehowa anye sitsoƒe na eƒe dukɔ,
Kple mɔ́ sesẽ na Israel-viwo. 17 Eye miadze sii be, nyee nye Yehowa mia Mawu, ame si le nye to kɔkɔe Zion dzi. Yerusalem azu teƒe kɔkɔe,
Eye ame tutɔwo magato afi ma ava yi azɔ o. 18 Ava eme gbe ma gbe be, towo atsyɔ wain vivi, Togbɛwo aɖuɖu notsi, Eye tsi asi ato Yuda-tɔʋuwo katã me. Tsi adzi tso Yehowa ƒe aƒe la me
Ade tsi Akasiatibali la. 19 Gake Egipte azu aƒedo, Eye Edom hã azu gbegbe ƒeƒle sɔŋ, Elabena wosẽ ŋuta le Yuda viwo ŋu,
Eye woƒe anyigba dzie wokɔ ʋu maɖifɔ ɖe anyi le. 20 Ke amewo anɔ Yuda ya ɖaa,
Eye woanɔ Yerusalem tso dzidzime yi dzidzime. 21 Mabu woƒe ʋu si nyemebu ʋu maɖifɔe tsã o la, ʋu maɖifɔe, Eye Yehowa anɔ Zion.”
Amos
1:1-15
1 Esiae nye Amos, si nye alẽkplɔlawo dometɔ ɖeka le Tekoa la, ƒe ŋutega si wòkpɔ ku ɖe Israel ŋu ƒe eve do ŋgɔ na anyigbaʋuʋu la, le Yuda-fia Uziya ŋɔli, kple Israel-fia Yeroboam, si nye Yoas vi ŋɔli la, me nyawo.
2 Egblɔ be: “Yehowa aɖe gbe tso Zion, Eye wòana eƒe gbe naɖi tso Yerusalem. Lãkplɔviwo ƒe lãnyiƒewo axa nu,
Eye Karmel tame aƒu.” 3 “Ale Yehowa gblɔe nye esi: ‘“Le Damasko ƒe aglãdzenuwɔna etɔ̃ kple eneawo ta la, nyemagbugbɔ nye asi ɖe megbe o,
Elabena wohe galuƒotasiaɖam to Gilead dzi. 4 Eya ta maɖo dzo ɖe Hazael ƒe me,
Ne wòafiã Ben-Hadad ƒe mɔ́ sesẽwo. 5 Maŋe Damasko ƒe gametiwo; Matsrɔ̃ Bikat-Aven nɔlawo, Eye matsrɔ̃ ame si le dzi ɖum le Bet-Eden;
Eye woaɖe aboyo Siria dukɔ la ayi Kir,” Yehowa ye gblɔe.’ 6 Ale Yehowa gblɔe nye esi: ‘“Le Gaza ƒe aglãdzenuwɔna etɔ̃ kple eneawo ta la, nyemagbugbɔ nye asi ɖe megbe o,
Elabena woɖe aboyo ha blibo la hekplɔe yi ɖade asi na Edom. 7 Eya ta maɖo dzo ɖe Gaza ƒe gliwo dzi,
Ne wòafiã eƒe mɔ́ sesẽwo. 8 Matsrɔ̃ Asdod nɔlawo, Eye matsrɔ̃ ame si le dzi ɖum le Askelon; Matrɔ nye asi ɖe Ekron ŋu,
Eye Filistitɔwo ƒe ame susɔeawo nu ayi,” Aƒetɔ Dziɖulagã Yehowa ye gblɔe.’ 9 Ale Yehowa gblɔe nye esi: ‘Le Tiro ƒe aglãdzenuwɔna etɔ̃ kple eneawo ta la, nyemagbugbɔ nye asi ɖe megbe o,
Eye womeɖo ŋku nɔviwo dome nubabla la dzi o. 10 Eya ta maɖo dzo ɖe Tiro ƒe gliwo dzi,
Ne wòafiã eƒe mɔ́ sesẽwo.’ 11 Ale Yehowa gblɔe nye esi: ‘Le Edom ƒe aglãdzenuwɔna etɔ̃ kple eneawo ta la, nyemagbugbɔ nye asi ɖe megbe o, Elabena eɖe eya ŋutɔ nɔvia ɖe nu kple yi, Egbe nublanuikpɔkpɔ, Ele wo vuvu dzi ɖaa le dɔmedzoe me;
Eye wòlé wo ɖe dɔme ɖikaa. 12 Eya ta maɖo dzo ɖe Teman,
Ne wòafiã Bozra ƒe mɔ́ sesẽwo.’ 13 Ale Yehowa gblɔe nye esi: ‘“Le Amonitɔwo ƒe aglãdzenuwɔna etɔ̃ kple eneawo ta la, nyemagbugbɔ nye asi ɖe megbe o,
Elabena wodze ƒo le Gilead-funɔwo nu, ne woakeke woƒe anyigba ɖe enu. 14 Eya ta maɖo dzo ɖe Raba ƒe gliwo dzi, Ne wòafiã eƒe mɔ́ sesẽwo, Ne aʋaɣli ɖi le aʋakpegbe,
Eye ya ƒo ʋuduʋudu le ahomtugbe. 15 Woƒe fia kple eƒe amegãwo siaa ayi aboyo me,” Yehowa ye gblɔe.
2 “Ale Yehowa gblɔe nye esi: ‘“Le Moab ƒe aglãdzenuwɔna etɔ̃ kple eneawo ta la, nyemagbugbɔ nye asi ɖe megbe o,
Elabena etsɔ Edom-fiawo ƒe ƒuwo mè akaloe. 2 Eya ta maɖo dzo ɖe Moab, Ne wòafiã Keriot ƒe mɔ́ sesẽwo; Moab aku le zitɔtɔ me,
Ne aʋaɣli ɖi, eye kpẽ ɖi. 3 Maɖe dziɖula la ɖa le eme,
Eye mawu eya kple eƒe amegãwo katã,” Yehowa ye gblɔe.’ 4 Ale Yehowa gblɔe nye esi: ‘Le Yuda ƒe aglãdzenuwɔna etɔ̃ kple eneawo ta la, nyemagbugbɔ nye asi ɖe megbe o, Elabena wogbe Yehowa ƒe se la, Eye womelé eƒe ɖoɖowo me ɖe asi o;
Ke boŋ alakpa siwo yome wo tɔgbuiwo dze la kplɔ wo trae. 5 Eya ta maɖo dzo ɖe Yuda,
Ne wòafiã Yerusalem ƒe mɔ́ sesẽwo.’ 6 Ale Yehowa gblɔe nye esi: ‘Le Israel ƒe aglãdzenuwɔna etɔ̃ kple eneawo ta la, nyemagbugbɔ nye asi ɖe megbe o,
Eye wotsɔ ame dahe dzra ɖe afɔkpa dodo ɖeka ta. 7 Wotea ame dahewo ƒe ta ɖe to, Eye woxea mɔ na ame tsɛwo. Ame kple fofoa de ɖetugbui ɖeka gbɔ,
Ne woaƒo ɖi nye ŋkɔ kɔkɔe la. 8 Wodra ɖe avɔ siwo woxɔ awɔbae la dzi le vɔsamlekpui ɖe sia ɖe gbɔ;
Eye wonoa agɔdzeha si woxɔ le amewo si le woƒe mawuwo ƒe me.’ 9 ‘Evɔ nyee tsrɔ̃ Amoritɔ la, Si kɔ abe sederti ene, eye wòsesẽ abe logoti ene la gbidigbidi le wo ta hafi;
Metsrɔ̃ eƒe tsetse le dzi kple eƒe ke le to me. 10 Mekplɔ mi tso Egipte-nyigba dzi, Eye mena miezɔ gbea dzi ƒe blaene,
Ne miaxɔ Amoritɔ la ƒe anyigba wòazu mia tɔ. 11 Eye meɖo mia viŋutsu aɖewo nyagblɔɖilawo Kple miaƒe ɖekakpui aɖewo Naziritɔwoe.
Yehowa ye gblɔe. 12 ‘Ke mienaa wain Naziritɔwo be woano,
Eye miede se na nyagblɔɖilawo be: “Migagblɔ nya ɖi o.” 13 Eya ta magbã mi gudugudu ɖe mia nɔƒe,
Abe ale si tasiaɖam si wodo nukugba na gbãa nu le ete gudugudui ene. 14 Ame ɖeablɛ makpɔ afi aɖeke asi ayi o, Ŋusẽ avɔ le ŋusẽtɔ ŋu,
Eye aʋawɔla maɖe eƒe agbe o. 15 Aŋutrɔdala manɔ te o, Afɔ ɖeablɛtɔ masi o,
Eye sɔdola maɖe eƒe agbe o. 16 Eye ame si ƒo dzi le le aʋawɔlawo dome gɔ̃ hã
3 “Oo Israel-viwo, mise nya si Yehowa gblɔ tso mia ŋu, tso ƒome blibo si wòkplɔ tso Egipte la ŋu:
2 ‘Miawo koe menya le anyigbadziƒomewo katã dome. Esia tae mabia akɔnta mi ɖe miaƒe vodadawo katã ta ɖo.
3 ‘Ðe ame eve dzea mɔ ɖekae ne womeɖo gbe ɖi oa?
4 Ðe dzata ɖea gbe le ave me ne mekpɔ nuléle aɖeke oa? Ðe dzatatsui tea gbe le eƒe bebeƒe ne melé naneke oa?
5 Ðe xevi gena ɖe mɔ̃ me le anyigba ne wometre mɔ̃ nɛ oa?
Ðe mɔ̃ fena ne naneke meɖo eme oa? 6 Ne woku kpẽ le du me la, ɖe vɔvɔ̃ meɖoa amewo oa?
Ne vɔ̃ va du dzi la, menye Yehowa ye hee vɛ oa? 7 Elabena Aƒetɔ Dziɖulagã Yehowa mewɔa naneke
8 Dzata ɖe gbe!
Ame kae mavɔ̃ o? Aƒetɔ Dziɖulagã Yehowa ƒo nu!
Ame kae agbe nyagbɔgblɔ ɖi?’ 9 ‘Miɖe gbeƒã le mɔ́ sesẽwo tame le Asdod Kple mɔ́ sesẽwo tame le Egipte-nyigba dzi. Migblɔ be: “Miƒo ƒu miaho ɖe Samaria-towo ŋu; Mikpɔ ʋunyaʋunyawɔwɔ si le eme
Kple ametafatafa siwo le edzi yim le eme la ɖa. 10 Elabena womenya nu dzɔdzɔe wɔwɔ o,
Woli kɔ ŋutasesẽ kple gbegblẽ ɖe woƒe mɔ́ sesẽwo me gleglegle,” Yehowa ye gblɔe.’ 11 Eya ta ale Aƒetɔ Dziɖulagã Yehowa gblɔe nye esi:
Eye wòaha wò mɔ́ sesẽwo.’ 12 Ale Yehowa gblɔe nye esi: ‘Ale si ko lãkplɔvi hea lã ƒe afɔ eve alo eƒe to kakɛ tso dzata ƒe nu mee la, Nenemae woahe Israel-vi Siwo bɔbɔ nɔ abati xɔasiwo kple aba nyuiwo dzi le Samaria la hãe.’
13 ‘Misee, ne miaxlɔ̃ nu Yakob ƒe aƒe la,’ Aƒetɔ Dziɖulagã Yehowa, aʋakɔwo ƒe Mawu, ye gblɔe.
14 ‘Elabena gbe si gbe mabia akɔnta Israel ɖe eƒe aglãdzedze ta la, Mabia akɔnta Betel ƒe vɔsamlekpuiwo hã;
Woaŋe vɔsamlekpui la ƒe dzowo woage adze anyigba. 15 Magbã vuvɔŋɔlixɔ kple dzomeŋɔlixɔwo siaa.’ ‘Nyiɖuxɔwo atsrɔ̃,
4:1-13
4 “Mise nya sia, mi Basan nyinɔ Siwo le Samaria-to dzi, Mi nyɔnu siwo le ame tsɛwo tafam hele ame dahewo gbãm gudugudu,
Siwo le gbɔgblɔm na mia srɔ̃ŋutsuwo be: ‘Midi nane vɛ míano!’ 2 Aƒetɔ Dziɖulagã Yehowa tà eƒe kɔkɔenyenye be: ‘“Kpɔ ɖa!
Eye woatsɔ ƒu akɔ miaƒe ame susɔewo ɖe dzi. 3 Miato gli ƒe gbagbãƒewo adzo, eye ame sia ame akpɔ eŋgɔ tẽe;
Woatsɔ mi aƒu gbe ɖe Harmon,” Yehowa ye gblɔe.’ 4 ‘Miva Betel, ne miawɔ nu tovo, Miva Gilgal, ne miawɔ nu tovo geɖe wu!
Kple miaƒe nu ewoliawo vɛ le ŋkeke etɔ̃a gbe. 5 Mitsɔ abolo ʋaʋã do dzudzɔ wòanye akpedavɔsa; Miɖe gbeƒã lɔlɔ̃nu faa nunanawo sesĩe;
Elabena aleae mielɔ̃a wɔwɔ, Oo Israel-viwo,’ Aƒetɔ Dziɖulagã Yehowa ye gblɔe. 6 ‘Mena miaƒe aɖuwo fu tititi le dɔwuame ta le miaƒe duwo katã me,
Ke mietrɔ va gbɔnye o,’ Yehowa ye gblɔe. 7 “‘Mete tsidzadza mi esi wòsusɔ ɣleti etɔ̃ ne nuŋeɣi naɖo; Mena tsi dzana le du ɖeka me, ke medzana le du evelia me o. Tsi dza ɖe agble ɖeka me,
Ke agble si me nyemena tsi dza ɖo o la me ƒu kplakplakpla. 8 Du eve alo etɔ̃ me tɔwo mu ya sagasaga yi du ɖeka gbɔ, be yewoano tsi, Ke womeɖia kɔ o;
Gake mietrɔ va gbɔnye o,’ Yehowa ye gblɔe. 9 “Mena ŋdɔ sesẽ ɖu miaƒe nukuwo wofiã eye mena wodze heteku. Miedzi miaƒe abɔwo kple miaƒe waingblewo ɖe edzi, Ke ʋetsuviwo ɖu miaƒe gbotiwo kple miaƒe amitiwo;
Gake mietrɔ va gbɔnye o,’ Yehowa ye gblɔe. 10 ‘Meɖo dɔvɔ̃ ɖe mia dome abe esi va Egipte dzi ene. Metsɔ yi wu miaƒe ɖekakpuiwo, eye meha miaƒe sɔwo. Mena miaƒe asaɖawo me ƒe ʋeʋẽ kũu ɖo ŋɔti me na mi;
Gake mietrɔ va gbɔnye o,’ Yehowa ye gblɔe. 11 ‘Metrɔ mi bu anyi, Abe ale si metrɔ Sodom kple Gomora bu anyi ene. Eye mienɔ abe atikpo si woɖe tso dzo me ene; Gake mietrɔ va gbɔnye o,’ Yehowa ye gblɔe.
12 Eya ta Israel, aleae mawɔ wòe.
Esi wònye aleae mawɔ wòe ta la, Israel, dzra ɖo nàɖakpe kple wò Mawu.
13 Elabena eyae nye Ame si mè towo, eye wòwɔ ya; Ame si ɖea Eƒe susuwo fiaa amegbetɔwo, Ame si nana agudzedze zua viviti, Eye wòzɔa anyigba ƒe kɔkɔƒewo; Eŋkɔe nye Yehowa, aʋakɔwo ƒe Mawu.”
5 “Oo Israel ƒe aƒe, miɖo to miase konyifaha si dzi ge mala ɖe mia ŋu:
2 ‘Israel, si nye ɖetugbui la, dze anyi; Magate ŋu afɔ o. Wogblẽe ɖi ɖe eya ŋutɔ ƒe anyigba dzi;
Ame aɖeke meli afɔe ɖe tsitrenu o.’ 3 “Elabena ale Aƒetɔ Dziɖulagã Yehowa gblɔe nye esi: ‘Du si tsɔa ame akpe ɖeka hoa aʋa tsã la ƒe ame alafa ɖeka koe asusɔ;
4 “Elabena ale Yehowa gblɔ na Israel ƒe aƒe lae nye esi:
‘Midim, ne mianɔ agbe. 5 Migabia Betel ta se o,
Migava Gilgal o, eye migatso eme yi Beer-Seba o Elabena Gilgal ayi aboyo me godoo,
Eye Betel hã atsrɔ̃. 6 Midi Yehowa, ne mianɔ agbe, Ne wòagado abe dzo ene ɖe Yosef ƒe aƒe la ŋu,
Afiã Betel, eye ame aɖeke manɔ anyi atsii o. 7 Mietrɔ nya dzɔdzɔe wòzu atsa.
Eye mietsɔ dzɔdzɔenyenye ƒu gbe ɖe anyigba. 8 Ame si wɔ Kima ɣletivihatsotso kple Kesil ɣletivihatsotso, Ame si trɔa blukɔ tsiɖitsiɖi wòzua ŋdi,
Eŋkɔe nye Yehowa. 9 Ahe tsɔtsrɔ̃ ava ame sesẽ la dzi,
Ne tsɔtsrɔ̃ nava du sesẽwo hã dzi. 10 ‘Wolé fu ame si kaa mo na ame le dugbo la nu,
Eye wonyɔa ŋu ame si toa nyateƒe. 11 Esi miexɔa agblefe le ame dahe si, Eye miexɔa eƒe nuku ɖe adzɔ nu ta la, Miaganɔ xɔ siwo mietsɔ kpe fufuwo tu la me loo,
Alo ano wain tso waingble nyui siwo miede la me o. 12 Elabena menya miaƒe aglãdzedzewo ƒe agbɔsɔsɔ Kple ale si miaƒe nu vɔ̃wo tri akɔe Mieɖea fu na ame dzɔdzɔe vevie, Miexɔa zãnu
Eye miedrɔ̃a nya dzɔdzɔe na ame dahe le dugbo la nu o. 13 Eya ta nunyala azi ɖoɖoe ɣemaɣi,
Elabena xaxaɣi wòanye. 14 Midi nyui, menye vɔ̃ o, Ne mianɔ agbe. Ale be Yehowa, aʋakɔwo ƒe Mawu nanɔ kpli mi,
Abe ale si miawo ŋutɔwo miegblɔnɛ ene. 15 Milé fu vɔ̃, milɔ̃ nyui, Midrɔ̃ ʋɔnu dzɔdzɔe le dugbo la nu.
Ave Yosef ƒe ame susɔeawo nu hĩ.’ 16 “Eya ta ale Yehowa, aʋakɔwo ƒe Mawu, Yehowa gblɔe nye esi: ‘Konyifafa anɔ ablɔwo katã me, Eye woanɔ “Alele, Alele!” dom le kpɔdomeewo katã. Woayɔ agbledelawo be woava fa avi,
Eye woayɔ konyifala bibiwo woava fa avi.’ 17 ‘Avi aɖi le waingblewo katã me;
Elabena mato dowòme ava yi,’ Yehowa ye gblɔe. 18 ‘Baba na ame siwo dzrom Yehowa ƒe ŋkeke la le!
Anye viviti, menye kekeli o. 19 Anɔ abe ale si ame nasi le dzata nu, eye sisiblisi nava do goe ene, Eye esi wòge ɖe eƒe aƒe me hetsɔ asi ɖo gli ŋu la, da ɖui.
20 Ðe menye vivitie Yehowa ƒe ŋkeke la anye, eye menye kekeli oa;
Ðe mado blukɔ, eye eme makɔ oa? 21 Melé fu miaƒe ŋkekenyuiwo, eye wonyɔ ŋu nam,
Eye miaƒe takpekpe tɔxɛwo maʋẽ ɖem lilili o. 22 Ne miesa numevɔ blibowo kple nunavɔwo nam gɔ̃ hã la, Madze ŋunye o;
23 Te wò hadzidziwo ƒe toɣliɖeɖe ɖa le gbɔnye;
Nyemedi wò kasaŋkuƒoƒo viviwo mase o. 24 Nya dzɔdzɔe nesi abe tsi ene,
Eye dzɔdzɔenyenye nesi abe tɔ si nɔa sisim ɖaa ene. 25 Oo Israel ƒe aƒe, ɖe mietsɔ vɔsawo kple nunavɔsawo vɛ nam
Le gbea dzi le ƒe blaeneawo mea? 26 Miakɔ miaƒe fia Sakut kple Kaiwan,
27 Eye mana woaɖe aboyo mi agbɔ Damasko ŋu ʋĩi ayi,’ ame si ŋkɔe nye Yehowa, aʋakɔwo ƒe Mawu ye gblɔe.”
6:1-14
6 “Baba na ame siwo kana ɖe wo ɖokuiwo dzi le Zion, Baba na ame siwo susu be yewole dedie le Samaria-to la dzi, Mi dukɔ veviwo ƒe ame ŋkutawo,
Ame siwo gbɔ Israel ƒe aƒe la vana! 2 Miyi Kalne ne miakpɔ. Mitso afi ma miayi Hamat Gã,
Ðe wonyo wu fiaɖuƒe siawo, Alo ɖe woƒe anyigba lolo wu mia tɔa?
3 Ðe miele ŋkeke vɔ̃ la ɖem ɖa le susu me
Eye miele ŋutasesẽ ƒe dziɖuɖu hem vɛa? 4 Womlɔa nyiɖubatiwo dzi, eye wodrana ɖe abawo dzi
Henɔa agbowo kple nyivi damiwo ɖum le lãha la dome; 5 Wonɔa ha kpam ɖe kasaŋkuwo ƒe ɖiɖi ŋu,
Eye wotoa haƒonuwo vɛ abe David ene; 6 Wokua wain ɖe kplu gãwo me wòyɔnɛ banaa wonona, Eye wosia ami nyuitɔwo.
Eye vɔ̃ si dzɔ ɖe Yosef dzi la meka wo o. 7 Eya ta woanɔ ŋgɔ na aboyomewo ayi aboyo me,
8 ‘Aƒetɔ Dziɖulagã Yehowa tà eɖokui be:
“Yakob ƒe dàda nyɔ ŋu nam, Melé fu eƒe mɔ́ sesẽwo, Eye matsɔ du la kple emenuwo ade asi,”’ Yehowa, aʋakɔwo ƒe Mawu ye gblɔe.
9 “‘“Eye ne ame ewo kpɔtɔ ɖe aƒe aɖe me la, woawo hã woaku.
10 Ƒometɔ aɖe ava fɔ wo ahatɔ dzo wo ɖekaɖeka. Alɔ woƒe ƒuawo ado goe le aƒea me, eye ne ame aɖe le xɔgã me la, abiae be, ‘Ðe ame aɖe gale gbɔwòa?’ Eye wòaɖo eŋu nɛ be, ‘Ame aɖeke meli o!’ Ekema agblɔ be, ‘Zi ɖoɖoe!
Elabena menye Yehowa ƒe ŋkɔ yɔɣie nye esia o.’” 11 Elabena Yehowa le se dem Eye wòagbã xɔ gãwo
Kple xɔ suewo gudugudu. 12 Ðe sɔ ate ŋu aƒu du le agakpe dzia? Alo ɖe woana nyi naŋlɔ nu le edzia? Elabena mietrɔ nya dzɔdzɔe wòzu aɖigbe,
Kple dzɔdzɔenyenye ƒe kutsetse wòle abe atsa ene. 13 Miedzɔa dzi ɖe nu maɖinuwo ŋu,
Eye miegblɔna be, “Ðe menye míawo ŋutɔwo ƒe ŋutetee na ŋusẽ ɖo mía ŋu oa?” 14 Eya ta Israel ƒe aƒe, maɖo dukɔ aɖe ɖe mia ŋu,’ Yehowa, aʋakɔwo ƒe Mawu ye gblɔe,
7 Nu si Aƒetɔ Dziɖulagã Yehowa na mekpɔe nye esi: Kpɔ ɖa! Edɔ ʋetsuviwo ƒe ha gã aɖe ɖa, esime nuku megbetɔwo de asi miemie me.
Kpɔ ɖa, nuku siwo woƒã esime woya gbe na fia la vɔ megbee. 2 Esi ʋetsuviwo ƒe ha la ɖu anyigbadzinu miemiewo vɔ keŋkeŋ la, megblɔ be: “Oo Aƒetɔ Dziɖulagã Yehowa, meɖe kuku, tsɔe ke dzro! Aleke Yakob awɔ anɔ te? Elabena ŋusẽ mele eŋu o!” 3 Ale Yehowa trɔ susu.
Eye Yehowa gblɔ be: “Madzɔ o.” 4 Nu si Aƒetɔ Dziɖulagã Yehowa na mekpɔe nye esi: Kpɔ ɖa!
Aƒetɔ Dziɖulagã Yehowa yɔ dzo vɛ, be wòatsɔ ahe toe. Dzo la bi heno tsi goglowo eye wòfiã anyigba la ƒe akpa aɖe. 5 Eye megblɔ be: “Oo Aƒetɔ Dziɖulagã Yehowa, meɖe kuku, mègawɔe o. Aleke Yakob awɔ anɔ te? Elabena ŋusẽ mele eŋu o!” 6 Ale Yehowa trɔ susu.
Eye Aƒetɔ Dziɖulagã Yehowa gblɔ be: “Esia hã madzɔ o.” 7 Nu si wòna megakpɔe nye esi: Kpɔ ɖa!
Yehowa le tsitre ɖe gli si wotsɔ tsumikpe dzidzee la dzi, eye wòlé tsumikpe ɖe asi. 8 Eye Yehowa gblɔ nam be: “Amos, nu ka kpɔm nèle?”
Eye meɖo eŋu be: “Tsumikpee.” Eye Yehowa gagblɔ be: “Kpɔ ɖa, mada tsumikpe ɖe nye dukɔ Israel dome.
Nyemagatsɔe akee azɔ o. 9 Isak ƒe nuxeƒewo azu gbegbe, eye Israel ƒe kɔkɔeƒewo azu aƒedo; matsɔ yi aho ɖe Yeroboam ƒe aƒe la ŋu.”
10 Amaziya, si nye nunɔla le Betel, dɔ ame ɖo ɖe Israel-fia Yeroboam, ne woagblɔ nɛ be: “Amos ɖo nugbe ɖe ŋuwò le Israel ƒe aƒe la dome. Anyigba la mate ŋu ado dzi atsɔ eƒe nyawo katã o.
11 Elabena ale Amos gblɔe nye esi: ‘Yeroboam atsi yi nu, eye woaɖe aboyo Israel tso eƒe anyigba dzi kokoko.’”
12 Eye Amaziya gblɔ na Amos be: “Oo ŋutegakpɔla, dzo, si nàyi Yuda-nyigba dzi, ne nàɖu wò abolo le afi ma, eye nàgblɔ nya ɖi le afi ma. 13 Ke mègagblɔ nya ɖi le Betel azɔ o, elabena fia ƒe kɔkɔeƒee, eye wònye fiaɖuƒe la nɔƒe.”
14 Eye Amos ɖo eŋu na Amaziya be: “Menye nyagblɔɖilae menye tsã o, eye menye nyagblɔɖila ƒe vi hãe menye o; ke boŋ lãkplɔvi kple gbotigble dzi kpɔla menye.
15 Ke Yehowa ɖem le lãhawo yome, eye Yehowa gblɔ nam be: ‘Yi ɖagblɔ nya ɖi na nye dukɔ Israel.’ 16 Azɔ se Yehowa ƒe nya: ‘Ègblɔ be, “Mègagblɔ nya ɖi ɖe Israel ŋu o, eye mègagblɔ nya aɖeke tsi tsitre ɖe Isak ƒe aƒe la ŋu o.” 17 Eya ta ale Yehowa gblɔe nye esi: “Srɔ̃wò azu gbolo le dua me, eye viwòŋutsuwo kple viwònyɔnuwo atsi yi nu.
Woatsɔ dzidzeka ama wò anyigba, eye wò ŋutɔ àku ɖe anyigba makɔmakɔ dzi; eye woaɖe aboyo Israel tso eƒe anyigba dzi godoo.”’”
8:1-14
8 Nu si Aƒetɔ Dziɖulagã Yehowa na mekpɔe nye esi: Mekpɔ dzomeŋɔlikutsetse kusi ɖeka.
2 Eye wògblɔ be, “Amos, nu ka kpɔm nèle?” Eye meɖo eŋu be, “Kusi si yɔ kple dzomeŋɔlikutsetsewo.”
Eye Yehowa gblɔ nam be: “Nye dukɔ Israel ƒe nuwuwu ɖo. Nyemagatsɔe ake wo azɔ o.
3 ‘Gbedoxɔmehadzidziwo atrɔ azu konyifafa gbe ma gbe,’ Aƒetɔ Dziɖulagã Yehowa ye gblɔe. ‘Woatsɔ ame kukuwo aƒu gbe ɖe afi sia afi
ɖoɖoe azi toŋ!’ 4 Misee, mi ame siwo fanyaa ame dahewo, Ame siwo nana ame fafawo nu yina le anyigba la dzi,
5 Ame siwo le gbɔgblɔm be: ‘Ɣekaɣi dzinu yeye nu le yiyi ge, ne míadzra míaƒe agblemenukuwo, Eye ɣekaɣie Sabat nu le yiyi ge, ne míadzra agblemenuku? Ne míatò efa nudzidzenu ɖe eme wòanɔ sue, Ne míadzi sekel ɖe edzi
Eye míaŋe nudanu ɖe eme atsɔ aba amee; 6 Ne míaƒle hiãtɔ ɖe klosalo nu,
Eye míadzra nuku manyomanyo na amewo?’ 7 Yehowa tà Yakob ƒe Dàda be:
‘Nyemaŋlɔ woƒe nuwɔnawo be akpɔ gbeɖe o. 8 Menye esia tae anyigba la adzo kpekpekpe, Eye edzinɔlawo katã axa nu, Anyigba la aɖɔ abe Nil ene,
Eye wòadze agbo ahadze eme abe Egipte ƒe Nil ene oa?’ 9 Aƒetɔ Dziɖulagã Yehowa be,
Eye mana viviti nado ɖe anyigba la dzi le ŋkeke me. 10 Matrɔ miaƒe ŋkekenyuiwo woazu nuxaxa, Kple miaƒe hadzidziwo katã woazu konyifahawo. Mana amewo katã nasa akpanya ɖe ali, eye tawo katã abebe; Mana wòanɔ abe ale si woxaa nu le tenuvi ta ene,
Eye eƒe nuwuwu anɔ abe ŋkeke vɔ̃ ene.’ 11 ‘Kpɔ ɖa! ŋkekewo li gbɔna,’ Aƒetɔ Dziɖulagã Yehowa ye gblɔe, ‘Esime maɖo dɔwuame ɖe anyigba la dzi,
Ke boŋ ɖe Yehowa ƒe nyawo sese ŋu. 12 Woanɔ ya mum tso atsiaƒu nu yi atsiaƒu nu, Tso dziehe yi ɣedzeƒe.
Woanɔ tsatsam anɔ Yehowa ƒe nya dim, ke womakpɔe o. 13 Gbe ma gbe la, ɖetugbui dzetugbeewo
Kple ɖekakpuiwo aku ƒenyi le tsikɔwuame ta; 14 Ame siwo tàa Samaria ƒe legbawo, eye wogblɔna be, “Oo Dan, zi ale si wò mawu le agbe!
9 Mekpɔ Yehowa wòle tsitre ɖe vɔsamlekpui la tame, eye wògblɔ nam be: “Ƒo sɔti la ƒe tagbɔ, ne xɔa ƒe agunu naʋuʋu. Ðe ta le wo nu, eye matsɔ yi awu woƒe ame mamlɛawo.
Asi atu wo dometɔ si asi, eye wo dometɔ si ate kpɔ be yeasi la ado kpo nu. 2 Ne woɖe do yi ɖabe ɖe Tsiẽƒe ke hã la, Nye asi ahe wo tso afi ma; Eye ne wolia yi dziƒowo la,
Maɖiɖi wo ɖe anyi tso afi ma. 3 Ne wobe ɖe Karmel-to tame la, Madi wo le afi ma alé. Eye ne wobe ɖe atsiaƒu gɔme be magakpɔ yewo o hã la,
Maɖe gbe na da wòaɖu wo le afi ma. 4 Eye ne wodze woƒe futɔwo ŋgɔ yi aboyo me la, Maɖe gbe na yi wòawu wo le afi ma;
Maɖe ŋku atɔ wo hena woƒe gbegblẽ, ke menye na nyui o. 5 Elabena Aƒetɔ Dziɖulagã Yehowa ye nye Ame si ka asi anyigba la ŋu Ale be wòlólo, eye edzinɔlawo katã axa nu; Anyigba bliboa aɖɔ abe Nil ene,
Eye wòadze eme abe Egipte ƒe Nil ene. 6 ‘Ame si ɖo eƒe atrakpui ɖe dziƒowo, Eye wòtu eƒe xɔ ɖe anyigba la tame; Ame si yɔa atsiaƒumetsiwo yia dzi, Ne wòatrɔ wo akɔ ɖe anyigba dzi la,
Eŋkɔe nye Yehowa.’ 7 ‘Oo Israel-viwo, ɖe miele nam abe Kustɔwo ƒe viwo ene oa?’
Yehowa ye gblɔe. ‘Ðe nyemekplɔ Israel tso Egipte-nyigba dzi, Filistitɔwo tso Kreta, kple Siriatɔwo tso Kir oa?’
8 ‘Kpɔ ɖa! Nye, Aƒetɔ Dziɖulagã Yehowa, nye ŋku le fiaɖuƒe wɔnuvɔ̃ la ŋu, Eye mele etsrɔ̃ ge ɖa le anyigba la dzi.
Gake nyematsrɔ̃ Yakob ƒe aƒe la ɖa keŋkeŋ o,’ Yehowa ye gblɔe. 9 ‘Elabena kpɔ ɖa, made se, Eye maʋuʋu Israel ƒe aƒe la le dukɔwo katã dome
Ale be nuku ɖeka hɔ̃ hã megena ɖe anyigba o ene. 10 Nye dukɔ ƒe nu vɔ̃ wɔlawo katã atsi yi nu,
Wo ame siwo le gbɔgblɔm be, “Vɔ̃ la mate ɖe mía ŋu o, eye maɖo mía gbɔ o.”’ 11 ‘Gbe ma gbe la, mafɔ David ƒe agbadɔ si mu la ɖe te, Eye maɖɔ eƒe gbagbãƒewo ɖo, Mafɔ eƒe glikpowo ɖe tsitrenu,
Magatui wòanɔ abe ale si wònɔ le blemaŋkekeawo me ene, 12 Ne woaxɔ Edom ƒe susɔea
Kple dukɔ siwo katã ŋu woyɔ nye ŋkɔ ɖo la wòazu wo tɔ,’ Yehowa, ame si le nu sia wɔm, lae gblɔe. 13 ‘Kpɔ ɖa, ŋkekewo li gbɔna,’ Yehowa ye gblɔe, ‘Esime agbleŋlɔla ato nuŋela ŋu, Wainfiãla ato nukuwula ŋu; Towo atsyɔ wain vivi,
Eye wòasi tso togbɛwo katã tame. 14 Maƒo nye dukɔ Israel ƒe aboyomewo nu ƒu akplɔ wo agbɔe, Eye woagbugbɔ du siwo zu aƒedo la atso ahanɔ wo me, Woade waingblewo ano wo me wain,
Eye woatso abɔwo aɖu wo me kutsetsewo.’ 15 ‘Mado wo ɖe woƒe anyigba dzi, Eye womagaho wo ɖa Le woƒe anyigba si mena wo la dzi gbeɖe o,’ Yehowa wò Mawu ye gblɔe.”
Obadiya
1 Obadiya ƒe ŋutega:
Ale Aƒetɔ Dziɖulagã Yehowa gblɔ ɖe Edom ŋue nye esi:“Míese nya aɖe tso Yehowa gbɔ, Woɖo ame ɖe dukɔwo dome be:“Mitso, mina míadzra ɖo aho aʋa ɖe eŋu.’”
2 Kpɔ ɖa, mena nèle sue le dukɔwo dome;Wodo vlo wò vevie.3 Wò dzi ƒe dadae ble wò,Wò ame si le agato me,
Eye nèle kɔkɔƒewo hele gbɔgblɔm le wò dzi me be: ‘Ame kae atutum aƒu anyi?’
4 Ne èwɔ nɔwòƒe ɖe dzi ʋĩi abe hɔ̃ ene,Alo nèwɔ atɔ ɖe ɣletiviwo dome hã la,Matutu wò aƒu anyi tso afi ma,” Yehowa ye gblɔe.
5 “Ne fiafiwoe dze dziwò, alo adzoblasuwoe va le zã me ɖe, (Aleke gbegbee woatsrɔ̃ wòe nye esi!) Menye nu ale si nu dim wole koe woafi oa? Alo ne wainxalawoe ƒo ɖe dziwò la, Ðe womakpɔtɔ ɖe ɖi oa?
6 Oo, kpɔ ale si gbegbe wodi Esau ƒe amewo tsitotsitoe ɖa!
Kpɔ ale si gbegbe wodi eƒe kesinɔnuwo heha woe ɖa! 7 Wonya wò ɖo ɖe keke liƒo dzi ke. Ame siwo katã bla nu kpli wò la ble wò. Ame siwo le ŋutifafa me kpli wò la ɖu dziwò. Ame siwo ɖua nu kpli wò la aɖo ɖɔ ɖe tewò,
Ke màdze sii o. 8 Yehowa be: “Ðe nyematsrɔ̃ nunyalawo ɖa le Edom
Kple gɔmesese ɖa le Esau tonuto la me gbe ma gbe oa? 9 Oo Teman, ŋɔdzi alé wò aʋawɔlawo,
Elabena woawu wo dometɔ ɖe sia ɖe le Esau tonuto la me. 10 Ŋukpe anyè atsyɔ wò Le ŋuta si nèsẽ le nɔviwò Yakob ŋu la ta,
Eye woatsrɔ̃ wò ɖa tegbee. 11 Gbe si gbe nètɔ ɖe adzɔge, Gbe si gbe ame tutɔwo ɖe aboyo eƒe aʋakɔ, Esime amedzrowo ge ɖe eƒe agbowo me, eye wodzidze nu ɖe Yerusalem dzi la,
Wò hã èwɔ nu abe wo dometɔ ɖeka ene. 12 “Mele be nàkpɔ nu si dzɔ ɖe nɔviwò dzi le ŋkeke si vɔ̃ dzɔ ɖe edzi la kple dzidzɔ o, Mele be nàkpɔ dzidzɔ le gbe si gbe Yuda viwo nɔ tsɔtsrɔ̃m o,
Eye mele be nàɖu fewu le wo ŋu le woƒe xaxagbe o. 13 Mele be nàge ɖe nye dukɔ ƒe agbo me le gbe si gbe vɔ̃ dzɔ ɖe edzi o, Mele be nàfɔ ŋku ɖe xaxa si va edzi la dzi le gbe si gbe vɔ̃ dzɔ ɖe edzi la o,
Eye mele be nàdo asi ɖe eƒe kesinɔnuwo gbɔ le gbe si gbe vɔ̃ dzɔ ɖe edzi o. 14 Mele be nàtɔ ɖe mɔ dzevee nu be yeawu eƒe sisilawo o,
Eye mele be nàtsɔ eƒe ame siwo tsi agbe la ade asi le xaxagbe o. 15 Elabena Yehowa ƒe ŋkeke si dzi wòatso ɖe dukɔwo katã ŋu la tu aƒe.
Nu si tututu nèwɔ la kee woawɔ wò hã. 16 Elabena ale si mienɔ aha nom le nye to kɔkɔe la dzii la, Nenema kee dukɔwo katã anɔ nye dɔmedzoe la nom abe aha ene ɖaa.
Eye woanɔ abe ame siwo medzɔ kpɔ o la ene. 17 Ke ame siwo si la anɔ Zion To la dzi, Eye wòazu teƒe kɔkɔe;
Eye Yakob ƒe aƒe la axɔ nu siwo nye wo tɔ la. 18 Yakob ƒe aƒe la anye dzo, Yosef ƒe aƒe la anye dzoƒaɖe, Eye Esau ƒe aƒe la anye ahɔ̃liti, Woatɔ dzo wo woafiã. Esau ƒe aƒe la me tɔ aɖeke matsi agbe o;
Elabena Yehowa ŋutɔe gblɔe. 19 Woaxɔ Negeb, kple Esau tonuto la, Sefela kple Filistitɔwo ƒe anyigba. Woaxɔ Efrayim-nyigba kple Samaria-nyigba,
Eye Benyamin axɔ Gilead. 20 Eye Israel-viwo, ame siwo woɖe aboyoe tso gli sia gbɔ la, Axɔ nu siwo nye Kanaantɔwo tɔ la va se ɖe keke Zarefat ke.
Eye Yerusalem ƒe aboyome siwo nɔ Sefarad la axɔ Negeb duwo. 21 Eye xɔnametɔwo ava Zion To la dzi, Ne woadrɔ̃ ʋɔnu Esau tonuto la,
Yona
1 Yehowa ƒe gbe va na Yona, Amitai vi be: 2 “Tso nàyi Niniwe du gã la me, eye nàgblɔ nye ʋɔnudrɔ̃gbedeasi nɛ elabena eƒe nu vɔ̃ɖi wɔwɔ va ɖo ŋkunyeme.”
3 Ke Yona tso be yeasi le Yehowa nu ayi Tarsis; eye wòva Yopa hekpɔ tɔdziʋu aɖe si yina Tarsis. Ale wòxe fe heɖo ʋua be yeasi le Yehowa nu ayi Tarsis kpli wo.
4 Eye Yehowa lɔ ya sesẽ aɖe trɔ ɖe atsiaƒu la dzi, eye ahom gã aɖe tu le atsiaƒu la dzi ale be tɔdziʋua di be yeagbã.
5 Tɔdziʋumedɔwɔlawo vɔ̃, eye wo dometɔ ɖe sia ɖe de asi eƒe mawu yɔyɔ me be wòaxɔ na ye. Eye wonɔ tɔdziʋua me nuwo fɔm nɔ gbe ƒum ɖe atsiaƒua me be wòanɔ wodzoe.
Gake Yona ya yi tɔdziʋua gɔme hemlɔ anyi dɔ alɔ̃ yi eme ʋĩi. 6 Eye ʋumefia la te ɖe eŋu gblɔ nɛ be: “Nu ka ƒe alɔ̃ dɔm wò ya nèle? Fɔ nàyɔ wò mawu!
Ðewohĩ Mawu vavã la akpɔ nublanui na mí, be míagatsrɔ̃ o.” 7 Eye wogblɔ na wo nɔewo be: “Miva, mina míadzidze nu, ne míanya ame si ta vɔ̃ sia le dzɔdzɔm ɖe mía dzi ɖo.”
Ale wodzidze nu, eye nudzidze la dze Yona dzi. 8 Eye wobiae be: “Míeɖe kuku, gblɔe na mí, ame ka tae vɔ̃ sia le dzɔdzɔm ɖe mía dzi ɖo?
9 Eɖo eŋu na wo be: “Hebritɔ menye, eye mevɔ̃a Yehowa, dziƒo ƒe Mawu, Ame si wɔ atsiaƒu kple anyigba ƒuƒui la.”
10 Ale vɔvɔ̃ gaɖo ŋutsuawo ɖe edzi, eye wobiae be: “Nu kae nèwɔ?”
(Ŋutsuawo va nyae be Yehowa nue wòle sisim le, elabena egblɔe na wo.) 11 Eye wobiae be: “Nu kae míawɔ wò, be atsiaƒua nadze akɔ anyi na mí?”
Elabena ƒu la ƒe nyanyra nu le sesẽm ɖe edzi. 12 Egblɔ na wo be: “Mikɔm ƒu gbe ɖe atsiaƒua me, ekema atsiaƒua adze akɔ anyi na mi; elabena menyae be tanyee ahom sesẽ sia va mia dzi ɖo.” 13 Ke ŋutsuawo ku ʋua kple ŋusẽ be yewoaɖi go; gake womete ŋui o, elabena ƒu la nɔ nyanyram ɖe edzi eye yaƒoƒo la nɔ wo kpem.
14 Eye wodo ɣli yɔ Yehowa gblɔ be: “Ao, Yehowa, Oo, míeɖe kuku, mègana míatsrɔ̃ le ŋutsu sia ta o!
Eye mègabu fɔ mí ɖe ʋu maɖifɔ ta o, elabena Yehowa, wò ŋutɔe wɔ nu si dze ŋuwò!” 15 Ale wokɔ Yona ƒu gbe ɖe atsiaƒua me; eye atsiaƒua dze akɔ anyi.
16 Eye ŋutsuawo vɔ̃ Yehowa ŋutɔ, eya ta wosa vɔ na Yehowa heɖe adzɔgbe nɛ.
17 Azɔ Yehowa dɔ tɔmelã gã aɖe wòmi Yona, ale Yona nɔ tɔmelã la ƒe dɔme ŋkeke etɔ̃ kple zã etɔ̃.
2:1-10
2 Eye Yona do gbe ɖa na eƒe Mawu Yehowa tso ƒumelã la ƒe dɔme, 2 eye wògblɔ be:
“Medo ɣli yɔ Yehowa le nye xaxa me, eye wòtɔ nam. Medo ɣli tso Tsiẽƒe ʋĩi ke be nàxɔ nam.
Èse nye gbe. 3 Esi nètsɔm ƒu gbe ɖe gogloeƒe, ɖe atsiaƒu titina la, Ƒu dzeagbo la ŋe tsyɔ dzinye.
Wò tsi kpakawo kple ƒutsotsoewo katã to tanye yi. 4 Eye megblɔ be: ‘Wonyam ɖa le ŋkuwòme!
Aleke mawɔ agakpɔ wò gbedoxɔ kɔkɔe la?’ 5 Tsiwo ŋe tsyɔ dzinye eye nye agbe ɖo afɔku me;
Gbewo xatsa ɖe ta nam. 6 Meyi to de towo ƒe agunu ke. Anyigba ƒe gametiwo do ɖe nunye tegbee, Ke èɖe nye agbe do goe tso do la me, Oo Yehowa nye Mawu.
7 Esi nye agbe nu nɔ tsotsom la, Yehowae nye Ame si dzi meɖo ŋkui. Eye nye gbedodoɖa ɖo gbɔwò le wò gbedoxɔ kɔkɔe la me.
8 Ame siwo ku ɖe legba maɖinuwo ŋu la gblẽ woƒe lɔlɔ̃ vavã tsoƒe ɖi.
9 Ke nye la matsɔ akpedagbe akafu wò eye masa vɔ na wò. Mawɔ adzɔgbe si meɖe la dzi. Yehowa gbɔe xɔname tsona.”
10 Eye Yehowa de se na tɔmelã la, ale wòyi ɖadzɔ Yona ɖe gota.
3:1-10
3 Eye Yehowa ƒe gbe va na Yona zi evelia be: 2 “Tso nàyi Niniwe, du gã la me, eye nàɖe gbeƒã gbedeasi si megblɔ na wò la nɛ.”
3 Eya ta Yona ɖo to, eye wòtso yi Niniwe le Yehowa ƒe nya la nu.
Ke Niniwe nye du gã aɖe, eye ŋkeke etɔ̃e woazɔ hafi ate ŋu akpee ɖo.
4 Eye Yona yi du la me hezɔ ŋkeke ɖeka to dua me nɔ gbeƒã ɖem be: “Esusɔ ŋkeke blaene ko ne woatsrɔ̃ Niniwe.”
5 Ale Niniwetɔwo xɔ Mawu dzi se, eye woɖe gbeƒã be ame sia ame, tso tsitsiawo dzi va se ɖe ɖeviwo dzi, natsi nu adɔ ata akpanya.
6 Esi gbedeasia ɖo Niniwe-fia gbɔ la, etso le eƒe fiazikpui dzi heɖe eƒe fiawu ɖi, eye wòta akpanya hebɔbɔ nɔ dzofi me.
7 Azɔ hã ena woɖe gbeƒã le Niniwe ɖe fia la kple eƒe amegãwo ƒe sededea nu be,“Amegbetɔwo alo lãwo, eɖanye nyi alo alẽ o, dometɔ aɖeke megade naneke nu me o.
Womegaɖu nu loo alo ano tsi o. 8 Amegbetɔwo kple lãwo siaa nata akpanya; eye woaƒo koko na Mawu, eye woaɖe asi le woƒe zɔzɔme vɔ̃ɖi kple ŋutasẽnuwɔwɔwo ŋu.
9 Ðewohĩ Mawu vavã la agbugbɔ abu nu si wòɖo be yeawɔ la ŋu, eye wòaɖe asi le eƒe dɔmedzoe helĩhelĩ la ŋu be míagatsrɔ̃ o!”
10 Esi Mawu vavã la kpɔ nu si wowɔ, ale si woɖe asi le woƒe zɔzɔme vɔ̃ɖi la ŋu la, Mawu vavã la gbugbɔ bu vɔ̃ si wòbe yeahe vɛ la ŋu, eye megahee vɛ o.
4 Ke esia medzɔ dzi na Yona kura o, ale dzi kui vevie.
2 Eya ta edo gbe ɖa na Yehowa be: “Oo Yehowa, esia ŋu pɛ mebu esime menɔ mía de! Esia tae medo ŋgɔ si yina Tarsis ɖo; elabena menyae be Mawu veveseɖeamenula kple nublanuikpɔla nènye, mèdoa dziku kabakaba o, eye wò lɔlɔ̃ si nu metsina o sɔ gbɔ, eye vɔ̃wɔwɔ vea wò.
3 Eya ta Oo Yehowa, meɖe kuku ɖe nye agbe ɖa, elabena ne meku la, enyo wu be manɔ agbe.”
4 Eye Yehowa biae be: “Ðe wòsɔ be nàdo dɔmedzoe nenema gbegbea?”
5 Eye Yona do le dua me yi ɖabɔbɔ nɔ dua ƒe ɣedzeƒe gome. Etu agbadɔ ɖe afi ma be yeanɔ eƒe vɔvɔli te ahakpɔ nu si ava dzɔ ɖe dua dzi la ɖa.
6 Eye Yehowa Mawu dɔ goeka aɖe be wòamie ado vɔvɔli ɖe Yona dzi, ne wòana gbɔdzɔe tso eƒe xaxa la me. Eye Yona kpɔ dzidzɔ ɖe goeka la ŋu ŋutɔ.
7 Ke esi ŋu ke, eye agu dze la, Mawu vavã la dɔ ŋɔ aɖe wòva ɖu goeka la, eye wòyrɔ.
8 Esi ɣe dze la, Mawu dɔ ɣedzeƒeya xɔdzo aɖe ɖa, eye ɣe ɖu Yona ƒe ta, ale be nu te eŋu belibeli. Eye wòbia be yeaku nɔ gbɔgblɔm be, “Ne meku la, enyo wu be manɔ agbe.”
9 Eye Mawu bia Yona be: “Ðe wòsɔ be nàdo dɔmedzoe nenema gbegbe le goeka la taa?”
Eɖo eŋu be: “Esɔ be mado dɔmedzoe, dɔme le veyem ale gbegbe be medi be maku.” 10 Ke Yehowa gblɔ be: “Wò la, goeka si ŋu mèwɔ naneke le o, mèkpɔ edzi wòtsi o, emie le zã ɖeka me, eye wòku le zã ɖeka me la ƒe nu le vewòm.
11 Ðe Niniwe, du gã si me amewo le wu ame akpe alafa ɖeka blaeve, eye womenya nyui kple vɔ̃ o, hekpe ɖe lã geɖewo ŋu, la ƒe nu mavem oa?”
Mika
1 Esiae nye Yehowa ƒe gbe si va na Mika si tso Moreset, le ŋutega si wòkpɔ ku ɖe Samaria kple Yerusalem ŋu le Yuda-fia siwo nye Yotam, Ahaz kple Hizkiya ŋɔli:
2 “Mi dukɔwo katã, misee! Oo anyigba kple edzinuwo katã, miƒu to anyi, Eye Yehowa si le eƒe gbedoxɔ kɔkɔe me,
Aƒetɔ Dziɖulagã Yehowa, nanye ɖasefo ɖe mia ŋu. 3 Kpɔ ɖa, Yehowa ɖi tso enɔƒe gbɔna;
Ava zɔ anyigba ƒe kɔkɔƒewo. 4 Towo alólo gbanaa le ete, Eye baliwo afe Ahalólo abe anyixe le dzo nu ene,
Anɔ abe ale si tsi sina ne ele aga ɖim ene. 5 Yakob ƒe aglãdzedze tae nu siawo katã dzɔ ɖo,
Israel ƒe aƒe la ƒe nu vɔ̃wo tae. Ame ka gbɔe Yakob ƒe aglãdzedze tso? Menye Samaria ye oa?
Menye Yerusalem ye oa? 6 Eya ta mana Samaria nazu glikpo atsi gbe me, Azu waingbledeƒe; Malɔ eƒe kpewo akɔ ɖe bali me,
Eye mana eƒe gɔmeɖokpewo natsi ƒeƒle. 7 Woagbã eƒe legbawo katã gudugudu, Eye woatɔ dzo nunana siwo katã wòkpɔ le gbolowɔwɔ me. Matsrɔ̃ eƒe trɔ̃wo katã. Elabena gbolowɔwɔ mee wòto kpɔ nu siawo,
Eye gbolowoe woagatsɔ wo axe fe na.” 8 Eya ta mafa avi sesĩe ahaƒu asi nu; Maɖe ama ahazɔ afɔ ƒuƒlu. Manɔ xɔxlɔ̃m abe agbotoewo ene,
Eye mafa konyi abe golowo ene. 9 Elabena gbedada mele eƒe abi la ŋu o. Eva ɖo keke Yuda ke.
Dɔvɔ̃ la va ɖo nye dukɔ ƒe agbo nu, eva ɖo Yerusalem. 10 “Migagblɔe le Gat o; Migafa avi kura o.
“Mimli le ke me le Bet-Afra. 11 Mi Safir nɔlawo, miɖe ama, eye miatso eme ava yi kple ŋukpe. Zaanan nɔlawo ya medo go o.
Konyifafa axɔ Bet-Ezel, eye wòana sitsoƒe nabu ɖe mi. 12 Elabena Marot nɔlawo le mɔ kpɔm na nyui,
Ke vɔ̃ ye ɖi tso Yehowa gbɔ va Yerusalem ƒe agbo la nu. 13 Oo mi Lakis nɔlawo, mitsi sɔwo ɖe tasiaɖam ŋu. Miawoe nye Zion vinyɔnu ƒe nu vɔ̃ ƒe gɔmetoto,
14 Eya ta miatsɔ nunanawo ado mɔ Moreset-Gat.
Akzib xɔwoe flu Israel-fiawo.
15 Oo Maresa nɔlawo, magakplɔ amedziɖula la ava ƒu wò.
Israel ƒe ŋutikɔkɔe la ade Adulam ke. 16 Lũ ta kokoe le viwò malɔ̃nugbɔawo ta. Lũ ta wòanɔ abe akaga tɔ ene,
2:1-13
2 “Baba na ame siwo ɖoa nu gbegblẽ wɔwɔ ɖe ta me, Ame siwo bua nu vɔ̃ɖi wɔwɔ ŋu le woƒe abawo dzi! Ne agu dze la, wowɔnɛ,
Elabena ŋusẽ le wo si. 2 Agble dzroa wo, eye woxɔnɛ sesẽe; Ne aƒee dzro wo la, woxɔa eya hã; Wotafaa ŋutsu xɔa eƒe aƒe,
Eye wobaa ame xɔa eƒe domenyinu. 3 Eya ta ale Yehowa gblɔe nye esi: ‘Kpɔ ɖa, meɖoe be mahe gbegblẽ ava ƒome sia dzi, eye miate ŋu asi le enu o.
Miaganɔ zɔzɔm glodzoeglodzoe o; elabena ɣeyiɣi vɔ̃ wònye. 4 Gbe ma gbe la, amewo ado lo ɖe mia ŋu, Eye woafa konyi vevie ɖe mia ŋu. Woagblɔ be: “Wogblẽ mía dome keŋkeŋ! Ena nye dukɔ ƒe gome yi ame bubu si me kpɔ ale si wòxɔe le asinyee ɖa!
Ema míaƒe agblewo na ame mawɔnuteƒewo.” 5 Eya ta ame aɖeke manɔ asiwò ada dzidzeka
6 Wole gbɔgblɔm be, “Midzudzɔ gbeƒãɖeɖe!
Mele be woaɖe gbeƒã nya siawo o; Womado vlo mí o!”
7 Oo Yakob ƒe aƒe, gbɔgblɔmee wole be:
“Ðe Yehowa ƒe gbɔgbɔ megagbɔa dzi ɖi oa?
Ðe nye nyawo mewɔa nyui na ame siwo ƒe mɔwo le dzɔdzɔe oa?
8 Azɔ nye ŋutɔ nye dukɔ tso ɖe ŋunye abe futɔ ene. Mieɖe atsyɔ̃ɖonu xɔasiwo kple awuwo siaa
Le ame siwo tso eme va yina dziɖeɖitɔe la ŋu, abe ame siwo gbɔ tso aʋa ene. 9 Mienya nye dukɔ la ƒe nyɔnuwo ɖa le woƒe aƒe siwo gbɔ womelɔ̃a nu le o la me.
Mieɖe nye atsyɔ̃ ɖa le viawo ŋu tegbee. 10 Mitso miadzo, elabena menye gbɔɖemeƒee nye afi sia o.
Esi wòzu du makɔmakɔ ta la, woagbãe, woagbãe eteƒe makɔ o. 11 Ne ame si kplɔ ya kple alakpadada ɖo hekaa aʋatso la gblɔ be, “Magblɔ nya ɖi ku ɖe wain kple aha muame ŋu” la,
Ekema eyae anye dukɔ sia ƒe nyagblɔɖila! 12 Oo Yakob, maƒo mi katã mia nu ƒu; Maƒo Israel ƒe ame susɔeawo nu ƒu godoo. Mana woanɔ anyi ɖekae, abe alẽha le alẽkpo me ene, Abe lãha le lãnyiƒe ene;
Eye amewo ƒe hoowɔwɔ axɔ afi ma keŋ.’ 13 Gligbãla adze wo ŋgɔ; Woalɔ hoo ato agbo la nu ado go. Woƒe fia adze wo ŋgɔ, Eye Yehowa adze wo ŋgɔ.”
3:1-12
3 Megblɔ be: “Mi Yakob ƒe tatɔwo, Kple mi Israel ƒe aƒe ƒe kplɔlawo, meɖe kuku, misee.
Menye miawoe wòle be mianya nu si le dzɔdzɔe oa? 2 Ke mieléa fu nyui, eye mielɔ̃a vɔ̃;
Mievuvua ayi le amewo ŋuti, eye miefloa lã le woƒe ƒuwo ŋu. 3 Mieɖua nye dukɔ ƒe lã hã,
Abe nu si woɖa le ze me ene, abe lãkɔ le nuɖaze me ene. 4 Ɣemaɣi la, woayɔ Yehowa be wòaxɔ na yewo, Gake matɔ na wo o. Aɣla mo ɖe wo ɣemaɣi
Le woƒe nuwɔna vɔ̃ɖiwo ta. 5 Ale Yehowa gblɔ ɖe nyagblɔɖila siwo kplɔa nye dukɔ tranae, Ame siwo ne woɖo aɖu nane dzi la, woɖea gbeƒã ‘Ŋutifafa!’
Ke ne ame aɖe mede naneke nu me na wo o la, ekema wohoa aʋa ɖe eŋu lae nye esi: 6 ‘Zã gbɔna dodo ge na mi, ale be miagakpɔ ŋutega aɖeke o; Viviti le dodo ge na mi, ale be miaka afa o. Ɣe aɖo to ɖe nyagblɔɖilawo,
Eye ŋkeke ado viviti ɖe wo. 7 Ŋukpe alé ŋutegakpɔlawo, Eye nukalawo ƒe mo atsi dãa. Wo katã woatsyɔ nu woƒe nutage dzi,
Elabena ŋuɖoɖo aɖeke metso Mawu gbɔ o.’” 8 Ke nye ya la, le Yehowa ƒe gbɔgbɔ ta, ŋusẽ,
Ne magblɔ Yakob ƒe aglãdzedze nɛ, eye maʋu go Israel ƒe nu vɔ̃ nɛ. 9 Mi Yakob ƒe aƒe la ƒe tatɔwo Kple mi Israel ƒe aƒe la ƒe kplɔlawo, meɖe kuku, misee,
10 Mi ame siwo tsɔ ʋukɔkɔɖi tsò Zion hetsɔ nu madzɔmadzɔ wɔwɔ tsò Yerusalem.
11 Eƒe kplɔlawo drɔ̃a ʋɔnu le zãnuxɔxɔ ta, Eƒe nunɔlawo fiaa nu le fetu ta, Eye eƒe nyagblɔɖilawo gblɔa nya ɖi le ga ta. Evɔ woziɔna ɖe Yehowa ŋu nɔa gbɔgblɔm be: “Ðe Yehowa mele mía dome oa?
Vɔ̃ aɖeke mava mía dzi o.” 12 Eya ta le miaƒe nuwɔnawo ta Woaŋlɔ Zion abe agble ene, Yerusalem azu glikpo, Eye gbedoxɔ la ƒe to azu togbɛ toave.
4 Le ŋkeke mamlɛawo me la, Yehowa ƒe aƒe ƒe to la Ali ke sesĩe ahakɔ ta agbɔ towo ŋu, Eye wòaƒo togbɛwo ta;
Eye dukɔwo aƒo zi ɖe eŋu. 2 Eye dukɔ geɖewo ava agblɔ be: “Miva míayi Yehowa ƒe to la dzi, Míayi Yakob ƒe Mawu ƒe aƒe la me. Afia eƒe mɔwo mí, Eye míazɔ eƒe toƒewo.” Elabena sedede atso Zion,
Eye Yehowa ƒe nya atso Yerusalem. 3 Atso afia na dukɔ geɖewo, Eye wòatso nya me na dukɔ sesẽwo va se ɖe didiƒe ke. Woatsɔ woƒe yiwo atu agblenuwoe, Eye woatsɔ woƒe akplɔwo atu hɛ gobɛwoe. Dukɔ magatsɔ yi ɖe dukɔ ŋu azɔ o,
Eye womagasrɔ̃ aʋawɔwɔ azɔ o. 4 Wo dometɔ ɖe sia ɖe abɔbɔ nɔ eƒe wainka kple eƒe gboti te bɔkɔɔ, Eye ame aɖeke mado voɖi na wo o,
Elabena aʋakɔwo ƒe Yehowa ƒe nue gblɔe. 5 Dukɔwo dometɔ ɖe sia ɖe azɔ le eƒe mawu ƒe ŋkɔ me,
Ke míawo ya míazɔ le Yehowa mía Mawu ƒe ŋkɔ me ɖaa tegbee. 6 Yehowa be: “Gbe ma gbe la, Maƒo ame siwo le bu tɔm la nu ƒu,
Kple ame siwo mewɔ fui la nu ƒu. 7 Mana ame siwo le bu tɔm la nasusɔ, Eye ame siwo wonya ɖo ɖe didiƒe la nazu dukɔ sesẽ; Eye Yehowa aɖu fia ɖe wo dzi le Zion To la dzi,
Tso fifia yi mavɔmavɔ me. 8 Ke wò la, Oo lãhawo ƒe gbetakpɔxɔ, Wò, Zion vinyɔnu ƒe togbɛ, Dziɖuɖu gbãtɔ atrɔ ava na wò,
Ɛ̃, Yerusalem vinyɔnu ƒe fiaɖuƒe la, atrɔ ava na wò. 9 Azɔ nu ka ŋutie nèle aƒa dom ale? Ðe fia aɖeke mele mewò oa, Alo ɖe wò aɖaŋuɖola ku,
Hafi nèle veve sem abe nyɔnu si le ku lém enea? 10 Oo Zion vinyɔnu, ƒo togotogoe nànɔ ŋeŋem Abe nyɔnu si le ku lém ene, Elabena àʋu le dua me aɖanɔ gbe me. Eye àyi Babilon ke, Afi mae woaxɔ na wò le;
Afi mae Yehowa agbugbɔ wò aƒle tso wò futɔwo si me le. 11 Azɔ dukɔ geɖewo aƒo takpli ɖe ŋuwò; Eye woagblɔ be: ‘Migblẽ kɔ ɖo na Zion,
Eye mina míaƒe ŋku nakpɔ nu si adzɔ ɖe Zion dzi.’ 12 Ke womenya Yehowa ƒe susuwo o, Womese eƒe tameɖoɖowo gɔme o;
Elabena aƒo wo nu ƒu abe ale si woƒoa nukubablawo nu ƒu ɖe nukuƒoƒe ene. 13 Oo Zion vinyɔnu, tso nàfanya nu; Elabena mana wò dzo nazu gayibɔ, Eye mana wò afɔkliwo nazu akɔbli, Eye àgbã dukɔ geɖewo gudugudu;
5 “Oo vinyɔnu si dzi futɔwo dze, Èle ɖokuiwò sim azɔ; Woɖe to ɖe mí.
Wotsɔ ati ƒo tome na Israel ƒe ʋɔnudrɔ̃la la. 2 Oo wò, Betlehem Efrata, Wò, si le sue akpa be woabu ɖe Yuda ƒe duwo dome la, Mewòe ame si anye dziɖula le Israel la ado tso nam,
Ame si dzɔɣi tso blemablema ke, tso gbe aɖe gbe ʋĩi ke. 3 Eya ta Mawu atsɔ wo ade asi
Eye dziɖula la nɔvi mamlɛawo atrɔ agbɔ va Israel-viwo gbɔ.
4 Atso, eye wòakplɔ wo le Yehowa ƒe ŋusẽ Kple eƒe Mawu Yehowa ƒe ŋkɔ ƒe gãnyenye me. Eye woanɔ anyi dedie,
Elabena eƒe gãnyenye ade anyigba ƒe mlɔenu ke. 5 Ahe ŋutifafa vɛ. Ne Asiriatɔ la va míaƒe anyigba dzi, eye wòɖo afɔ míaƒe mɔ́ sesẽwo me la,
Míawo hã míadɔ lãkplɔvi adre, ɛ̃, amegã enyi tso amegbetɔviwo dome ɖe eŋu. 6 Woatsɔ yi ɖe Asiria-nyigba la
Kple Nimrod ƒe anyigba la ŋu le eƒe agbowo nu. Eye ne Asiriatɔ la va míaƒe anyigba dzi,
Eye wòɖo afɔ míaƒe nutoa me la, aɖe mí tso esi me. 7 Yakob ƒe ame mamlɛawo anɔ dukɔ geɖewo dome, Abe zãmu tso Yehowa gbɔ Kple tsidzadza ɖe gbe dzi, Si mekpɔa ame aɖeke sinu o,
Eye melalaa amegbetɔviwo o la ene. 8 Yakob ƒe ame mamlɛawo anɔ dukɔwo dome, Woanɔ ameha geɖewo dome Abe dzata le gbemelãwo dome ene, Abe dzatatsui si ne eto alẽhawo dome la, Wòdzea nu dzi hevuvua nu,
Ke xɔnametɔ aɖeke menɔa anyi o la ene. 9 Woado wò alɔ ɖe dzi ɖe wò ketɔwo ŋu,
Eye woatsrɔ̃ wò futɔwo katã.” 10 Yehowa be: “Gbe ma gbe la,
Matsrɔ̃ wò sɔwo le dowòme, eye magblẽ wò tasiaɖamwo. 11 Matsrɔ̃ duwo le wò anyigba dzi,
Eye magbã wò mɔ́ sesẽwo katã aƒu anyi. 12 Matɔ te wò dzosasa,
Eye akunyawɔla aɖeke maganɔ mewò o. 13 Matsrɔ̃ wò legbawo kple wò trɔ̃sɔtiwo le dowòme,
Eye màgade ta agu na wò asinudɔwɔwɔwo azɔ o. 14 Maho wò Aserawo ɖa le dowòme,
Eye matsrɔ̃ wò duwo. 15 Mabia hlɔ̃ dukɔ siwo meɖo tom o la Le dɔmedzoe kple dziku me.”
6:1-16
6 Meɖe kuku, mise nya si gblɔm Yehowa le. Tso, nàtsɔ wò nya va towo gbɔ,
Eye na togbɛwo nase wò gbe. 2 Mi towo, mise Yehowa ƒe ʋɔnunya, Mi anyigba ƒe agunuwo hã misee, Elabena nya le Yehowa kple eƒe dukɔ la dome;
Israel ye wòle nya he ge kplii: 3 “Nye dukɔ, nu kae mewɔ wò? Eye fu kae meɖe na wò?
Ðo eŋu nam. 4 Elabena mekplɔ wò tso Egipte-nyigba dzi, Meɖe wò tso kluviƒe me;
Medɔ Mose, Aron kple Miriam wodze ŋgɔwò. 5 Oo nye dukɔ, meɖe kuku ɖo ŋku nu si Moab-fia Balak ɖo be yeawɔ, Kple ale si Bileam, Beor vi, ɖo eŋu nɛ la dzi Ðo ŋku nu siwo dzɔ tso Sitim va se ɖe Gilgal Ale be nàdze si Yehowa ƒe nu dzɔdzɔe wɔwɔwo.” 6 Nu kae matsɔ ɖe asi ado ɖe Yehowa ŋkume, Ava de ta agu na Mawu dziƒoʋĩtɔ la? Ðe matsɔ numevɔsa blibowo
Kple nyivi siwo xɔ ƒe ɖeka la ɖe asi ado ɖe eŋkumea? 7 Ðe agbo akpewo Kple amitɔʋu akpe nanewo adze Yehowa ŋua? Ðe matsɔ nye ŋgɔgbeviŋutsu ana ɖe nye dzidadawo ta
Kple nye dɔmevi ana ɖe nye nu vɔ̃ taa? 8 Oo amegbetɔ, egblɔ nu si nyo la na wò. Eye nu ka dim Yehowa le tso asiwò? Eya koe nye be nàwɔ nu dzɔdzɔe, nàlɔ̃ nu si le eteƒe la wɔwɔ,
Eye nàbɔbɔ ɖokuiwò ɖe anyi ahazɔ kple wò Mawu! 9 Yehowa le du la yɔm; Ame si si nunya vavãtɔ le la avɔ̃ wò ŋkɔ.
Miɖo to ameƒoti la kple ame si dɔe la. 10 Ðe kesinɔnu madzɔmadzɔ
Kple efa nudzidzenu si mede o, si nyɔ ŋu gale ame vɔ̃ɖi ƒe aƒe me kokokoa? 11 Ðe ŋunye akɔ ne nudanu amebatɔ
Kple nudakpe ameflutɔ le nye akplo mea? 12 Elabena ŋutasesẽ yɔ eƒe kesinɔtɔwo fũu, Eye dua me nɔlawo kaa aʋatso;
Alakpaɖe le nu me na wo. 13 “Eya ta maƒo wò ade abi ŋuwò,
Eye mana nàzu aƒedo le wò nu vɔ̃wo ta. 14 Àɖu nu, ke màɖi ƒo o; Wò dɔme aɖi gbɔlo. Àlɔ nuwo adzra ɖo, ke màte ŋu akpɔ wo ta woanɔ dedie o,
Eye nu si nètsɔ dzoe la, matsɔe ade asi na yi. 15 Àƒã nu, ke màŋe nu o. Àɖa ami, ke màkpɔ ami azã o;
Eye àfiã wain hã, ke makpɔ wain ano o. 16 Elabena miewɔa Omri ƒe ɖoɖowo dzi eye miewɔa Ahab ƒe aƒe ƒe nuwɔnawo katã, Eye miezɔna ɖe woƒe adaŋudedewo nu. Esia ta mana nàzu ŋɔdzinu, Woalia aku ɖe dua me tɔwo ŋu; Eye dukɔwo ƒe vlodoame anɔ dziwò.”
7:1-20
7 Baba nam! Elabena mele abe Ale si wònɔna ne woxa dzomeŋɔlikutsetsewo Eye wofɔ waintsetse siwo woxa la ƒe susɔewo vɔ ene, Waintsetse aɖeke meli woaɖu o,
Eye gbotsetse ŋgɔgbea si dzroam aɖeke meli o! 2 Nuteƒewɔlawo nu yi le anyigba la dzi; Ame dzɔdzɔe aɖeke mele amegbetɔwo dome o. Wo katã wode xa ɖi ɖe ʋukɔkɔɖi ŋu.
Ame sia ame ɖo ɖɔ na nɔvia. 3 Woƒe asi bi ɖe nu vɔ̃ɖi wɔwɔ me; Amegã dia viɖe, Ʋɔnudrɔ̃la drɔ̃a ʋɔnu ɖe fetu ta, Ame ŋkuta gblɔa nu si dzronɛ,
Eye wosɔa nu wɔnɛ. 4 Ame nyuitɔ si le wo dome le abe ŋù ene,
Wò gbetakpɔlawo ƒe ŋkeke, si nye wò akɔntanagbe ava. Ekema amewo atɔtɔ keŋ.
5 Migaxɔ miaƒe zɔhɛ dzi se o. Alo aɖo ŋu ɖe mia xɔlɔ̃ vevi ŋu o.
Nya nuƒoƒo le ame si le wò akɔnu la gbɔ. 6 Elabena viŋutsu doa vlo fofoa, Vinyɔnu tsona ɖe dadaa ŋu, Lɔ̃xoyɔvi tsona ɖe lɔ̃xoa ŋu;
Ame ƒe futɔwo nye eƒe aƒemetɔwo. 7 Ke nye la, manɔ ŋu tsam na Yehowa.
Nye Mawu aɖo tom. 8 Oo nye futɔ, mèganɔ dzidzɔ kpɔm le tanye o. Togbɔ be medze anyi hã la, magafɔ;
Togbɔ be mele viviti me hã la, Yehowa anye kekeli nam. 9 Mewɔ nu vɔ̃ ɖe Yehowa ŋu, Eya ta mado dzi atsɔ eƒe dziku,
Va se ɖe esime wòadrɔ̃ nye nya ahatso afia dzɔdzɔe nam. Akplɔm ado ɖe kekeli nu;
Makpɔ eƒe dzɔdzɔenyenye. 10 Nye futɔ hã akpɔe,
Eye ŋu akpe ame si gblɔ nam be: “Afi kae Yehowa wò Mawu la le?” Nye ŋkuwo akpɔ nyɔnu la.
Azɔ woafanyae abe ba le kpɔdomee ene. 11 Anye ŋkeke si woaɖo wò gliwo,
Gbe ma gbe la, woakeke wò liƒowo ɖe enu. 12 Amewo atso keke Asiria kple Egipte duwo me Ava gbɔwò gbe ma gbe,
Tso atsiaƒu nu yi atsiaƒu nu, tso to ɖeka gbɔ yi bubu gbɔ. 13 Anyigba la aɖi gbɔlo le edzinɔlawo ta,
Le woƒe nuwɔnawo me tsonuwo ta. 14 Tsɔ wò atikplɔ kplɔ wò dukɔ, alẽha si nye wò domenyinu Si le eɖokui si le ave me, le atikutsetsebɔ me.
Na woaɖu gbe le Basan kple Gilead abe le blemaŋkekewo me ene. 15 “Mana wòakpɔ nukunuwo
Abe le ŋkeke siwo me nèʋu tso Egipte-nyigba dzi ene. 16 Dukɔwo akpɔ nu siawo, eye ŋu akpe wo, togbɔ be ŋusẽ geɖe le wo ŋu hã. Woatsɔ asi aɖo nu;
Eye woƒe to aku. 17 Woaɖuɖɔ kewɔ abe dawo ene; Ŋɔdzi alé wo woasi ado tso woƒe bebeƒewo abe nu gbagbe siwo tana le anyigba dzi ene. Woanɔ ƒoƒom kpakpakpa ava Yehowa mía Mawu la gbɔ,
Eye woavɔ̃ wò.” 18 Mawu kae le abe wò ene, Wò ame si tsɔa vodada kena, eye mèléa ŋku ɖe wò domenyinu mamlɛa ƒe dzidada ŋu o? Malé dɔmedzoe ɖi ɖikaa o, Elabena amenuveve nyoa eŋu.
19 Agakpɔ nublanui na mí; axɔ ŋusẽ le míaƒe vodadawo si.
Àtsɔ woƒe nu vɔ̃wo katã aƒu gbe ɖe atsiaƒu ƒe gogloeƒe.
20 Àwɔ nuteƒe na Yakob, Eye àve Abraham nu, Abe ale si nèka atam na mía tɔgbuiwo tso blemaŋkekewo me ene.
Nahum
1 Nya ɖe Niniwe ŋu: Elkostɔ Nahum ƒe ŋutegagbalẽ:
2 Yehowa nye Mawu si biaa ɖokuitsɔtsɔna blibo, eye wòbiaa hlɔ̃; Yehowa biaa hlɔ̃, eye wòdoa dɔmedzoe. Yehowa biaa hlɔ̃ eƒe futɔwo,
Eye wòléa dɔmedzoe ɖi na eƒe futɔwo. 3 Yehowa medoa dziku kabakaba o, eye ŋusẽ gã le esi,
Ke Yehowa magbe tohehe ne ehiã o. Eƒe mɔ to ya ʋuduʋudu kple ahom me,
Eye alilikpo dodowo le abe ʋuʋudedi ene le eƒe afɔ te. 4 Ebluna ɖe atsiaƒu ta wòmiena; Enana tɔsisiwo katã me tsiwo miena. Basan kple Karmel yrɔ,
Eye Libanon seƒoƒowo yrɔ. 5 Towo ʋuʋu le eta, Eye togbɛwo lólo gbanaa. Anyigba adzo kpekpekpe le eŋkume,
Anyigba la kple edzinɔlawo katã. 6 Ame kae ate ŋu anɔ te ɖe eƒe dziku nu?
Atrɔ eƒe dziku aƒo ɖi abe dzo ene, Eye agakpewo akaka le eta.
7 Yehowa nyo, mɔ́ sesẽ wònye le xaxagbe. Enya ame siwo sinɛ tsona.
8 Atsɔ tsiɖɔɖɔ atsrɔ̃ du ma ɖa keŋkeŋ,
Eye viviti anya eƒe futɔwo ɖe nu.
9 Nugbe kae miaɖo ɖe Yehowa ŋu? Ele nu tsrɔ̃ ge keŋkeŋ.
Xaxa mado ta ɖa zi evelia o. 10 Elabena woɖo wo nɔewo me abe aŋɔka ene, Eye wole abe ame siwo mu aha ene;
Ke hã, woafiã keŋkeŋ abe ahɔ̃liti ƒuƒu ene. 11 Mewòe ame si ɖo nugbe ɖe Yehowa ŋu,
Eye wòɖoa aɖaŋu gbɔlo la, ado tso. 12 Ale Yehowa gblɔe nye esi: “Togbɔ be ŋusẽ le wo ŋu ale gbegbe, eye wosɔ gbɔ taŋtaŋ hã la, Woalã wo ɖa; wo nu ayi.
Mana nàkpe fu, ke emegbe nyemagana nàkpe fu azɔ o. 13 Azɔ maŋe eƒe kɔkuti ɖa le dziwò,
Eye matso eƒe kawo le ŋuwò. 14 Se si Yehowa de ɖe ŋuwòe nye esi: ‘Dzidzime aɖeke madzɔ tso wò ŋkɔ me azɔ o. Matsrɔ̃ legbawo kple galegbawo ɖa le wò mawuwo ƒe me.
Maɖe yɔdo na wò, elabena ènyɔ ŋu.’ 15 Kpɔ ɖa! Du nyui xɔla, ame si ɖea gbeƒã ŋutifafa, Ƒe afɔwoe nye ema ɖo towo dzi. Oo Yuda, ɖu wò ŋkekenyuiwo, wɔ wò adzɔgbeɖeɖewo dzi, Elabena yakame aɖeke magava to mewò azɔ o. Woatsrɔ̃e ɖa keŋkeŋ.”
2 Ame si kaa amewo hlẽna la va ƒo ɖe dziwò. Dzɔ mɔ́ sesẽawo ŋu. Nɔ mɔ dzi kpɔm.
Bla ali dzi, dzra ɖo kple wò ŋusẽ katã. 2 Elabena Yehowa agbugbɔ Yakob ƒe ŋutikɔkɔe aɖo te Wòanɔ abe Israel ƒe ŋutikɔkɔe ene, Elabena nuhalawo ha wo;
Eye wotsrɔ̃ woƒe wainkawo. 3 Eƒe kalẽtɔwo ƒe akpoxɔnu biã hɛ̃, Eƒe aʋawɔlawo le awu dzĩ helĩhelĩ me. Eƒe tasiaɖamŋugawo le dzo dam Le aʋakpablagbe,
Eye wole akplɔ siwo wotsɔ sesewuti kpa la nyèm. 4 Tasiaɖamwo le zi nyèm le kpɔdomeewo. Wole du dzi le yiyim le gbɔgbɔm le ablɔwo me.
Wole keklẽm abe akakatiwo ene hele dzo dam abe dzikedzowo ene. 5 Fia la ayɔ eƒe amegãwo. Woanɔ nu klim anɔ yiyim.
Woɖo mɔxenu la ɖi. 6 Tɔsisiawo ƒe agbowo aʋu,
Eye fiasã la alólo. 7 Wotso nya me xoxo: Woklo nu le eŋu, Wokplɔe yi aboyo me, eye eƒe kosiwo fa konyi;
Wole xɔxlɔ̃m abe ahɔnɛwo ene, eye wole akɔta ƒom. 8 Niniwe le abe ta si tsi yɔ fũu ene tso edzɔɣi; Ke azɔ la, wole sisim. Wodo ɣli be, “Mitɔ! Mitɔ!”
Gake ame aɖeke menyè kɔ o. 9 Miha klosalo; miha sika! Elabena kesinɔnuwo sɔ gbɔ taŋtaŋ.
Nu vevi vovovoawo sɔ gbɔ ɖe eme fũu. 10 Woɖi gbɔlo dua, eye wòtsi ƒuƒlu hezu aƒedo! Vɔvɔ̃ na dziwo lólo gbanaa, klowo tɔ gu, eye aliwo katã le ƒoƒom,
Mowo katã da tu. 11 Afi kae dzatawo nɔƒe, si dzatatsuiwo ɖua nu le, Afi si dzata dona tso hekplɔa viawo,
Eye ame aɖeke medoa voɖi na wo o la le? 12 Dzata vuvua nu ale si nu ade viawo nu, Eye wòmiaa ve na lãwo tsɔ vanɛ na eƒe dzatanɔwo.
13 “Kpɔ ɖa, metso ɖe ŋuwò,” aʋakɔwo ƒe Yehowa ye gblɔe,
Wò dzatatsuiwo atsi yi nu. Mana wò nuléle nu natso le anyigba dzi, Eye womagase wò ame dɔdɔwo ƒe gbe azɔ o.”
3 Baba na du si kɔa ʋu ɖi la. Amebeble kple adzodada yɔe fũu.
Nuléle mevɔna le eme gbeɖe o! 2 Sɔƒokawo ŋkɔ le ɖiɖim, tasiaɖamfɔwo ƒe hoowɔwɔ le ɖiɖim,
Sɔwo tsɔ du, eye tasiaɖamwo le du dzi. 3 Sɔdolawo de sɔ dzi, yiwo le dzo dam, akplɔwo le dzo sim, Aʋatsilawo sɔ gbɔ eteƒe mekɔ o, eye ame kukuwo li kɔ ɖi gleglegle, Seƒe meli na ame kukuwo o.
Wole ame kukuwo klim. 4 Esia dzɔ le gbolo la ƒe gbolowɔwɔ vivivo ta, Eya si nye nyɔnu dzetugbe si blea ame nu, eye wònye dzosala bibi,
5 Aʋakɔwo ƒe Yehowa be, “Kpɔ ɖa!
Maklo avɔ le ŋuwò akɔ ɖe mo na wò, Mana dukɔwo nakpɔ wò ama, Eye fiaɖuƒewo nakpɔ wò ŋukpeƒe.
6 Malɔ gbeɖuɖɔ akɔ ɖe ŋuwò, Eye maɖi gbɔ wò;
Mana nàzu nukpɔkpɔ. 7 Ame sia ame si akpɔ wò la asi le gbɔwò agblɔ be: ‘Wogbã Niniwe! Ame kae afa nɛ?’
Afi kae makpɔ akɔfalawo le na wò? 8 Wòe nyo wu No-Amon, si bɔbɔ nɔ Nil-tɔʋuwo toa? Tsi ƒo xlãe godoo;
Atsiaƒue nye eƒe kesinɔnu, eye atsiaƒue nye gli nɔ eŋu. 9 Etiopia kple Egipte nye eƒe ŋusẽ triakɔ, si teƒe mekɔ o.
Put kple Libiatɔwoe xɔna nɛ. 10 Ke hã woɖe aboyoe; Eyi aboyo me. Wotsɔ viawo hã xlã ɖe nu le kpɔdomeewo ƒe dzogoewo katã dzi. Wodzidze nu ɖe eƒe bubumewo dzi,
Eye wode kunyowu eƒe amegãwo katã. 11 Wò hã àmu aha; Àyi aɖabe.
Eye àdi sitsoƒe tso futɔ la nu. 12 Wò nɔƒe sesẽwo katã le abe gboti siwo dzi kutsetse ɖiɖi gbãtɔwo le ene;
Ne woʋuʋu wo la, woage ɖe eɖula ƒe nu me. 13 Kpɔ ɖa! Wò aʋakɔwo le abe nyɔnuwo ene le dowòme. Wò anyigba ƒe agbowo aʋu gbadzaa na wò futɔwo.
Dzo afiã wò agbowo ƒe gametiwo. 14 Du tsi kɔ ɖi, elabena wole to ɖe ge ɖe wò! Na wò nɔƒe sesẽwo nagasẽ ɖe edzi. Ge ɖe agbi me nànya anyi;
Na kpetsonu nasɔ gbe. 15 Le afi ma gɔ̃ hã la, dzo afiã wò, Yi atsrɔ̃ wò. Aɖu wò abe ale si ʋetrawo ɖua nui ene.
Ɛ̃, ƒo wò amewo nu ƒu miasɔ gbɔ kpaŋkpaŋ abe ʋetsuviwo ene! 16 Èna wò asitsalawo sɔ gbɔ wu dziƒoɣletiviwo.
Ke ʋetrawo ɖea tsro hedzona dzona. 17 Ŋuwòdzɔlawo le abe ʋetsuvi ene, Eye wò asrafomegãwo le abe ʋetsuviwo ƒe ha ene. Wodze ɖe glikpɔwo ŋu le gbe si gbe vuvɔ le wɔwɔm. Gake ne ɣe dze ko la, wodzona dzona;
Eye ame aɖeke menyaa afi si wole o. 18 Oo Asiria-fia, wò lãkplɔviwo le akɔlɔ̃e dɔm; Wò bubumewo tsi wo nɔƒewo. Woka wò amewo hlẽ ɖe towo dzi,
Eye ame aɖeke meƒo wo nu ƒu o. 19 Màkpɔ gbɔdzɔe aɖeke le wò fuwɔame la me o. Abi si nèxɔ la maku gbeɖe o. Ame siwo ase nya le ŋuwò la asi akpe ɖe tawò; Elabena ame ka ŋue wò vɔ̃wɔwɔ atraɖii la megblẽ nu le o?”
Habakuk
1 Nya si woɖe fia nyagblɔɖila Habakuk le ŋutega me:
2 ‘Oo Yehowa, va se ɖe ɣekaɣi manɔ ɣlidodo dzi be nàxɔ nam, gake nàgbe esese?
Va se ɖe ɣekaɣi manɔ yɔwòm be nàxɔ nam le ŋutasesẽ ta, evɔ nàgbe nudede eme? 3 Nu ka tae nèna mele nu vlo wɔwɔ teƒe kpɔm?
Eye nu ka tae dzrewɔwɔ kple avuwɔwɔ bɔ?’ 4 Eya ta se la me gbɔdzɔ, Eye wogbe nu dzɔdzɔe wɔwɔ kura. Elabena ame vɔ̃ɖi ɖe to ɖe ame dzɔdzɔe,
Esia ta nu dzɔdzɔe trɔ gbo. 5 “Miɖe ŋku ɖe dukɔwo dome, miakpɔ nu! Miaƒe nu neku mianɔ nu kpɔm gãa;
Eye ne wogblɔe na mi hã la, miele edzi xɔ ge ase o. 6 Elabena kpɔ ɖa, manyɔ Kaldeatɔwo, Dukɔ sẽŋuta si tsia klokloklo. Wozɔna toa anyigba ƒe gbadzaƒewo
Be woaxɔ nɔƒe siwo menye wo tɔ o la. 7 Ŋɔdzi kple vɔvɔ̃ le wo ŋu.
Woawo ŋutɔwoe wɔa sewo eye wodia gãnyenye na wo ɖokui. 8 Woƒe sɔwo ƒua du wu lãklẽ,
Eye wonyrana wu amegãxi le zã me.
Wole du dzi abe ale si hɔ̃ dea agba anyi va ƒoa nui ene. 9 Wo katã wova ɖe ŋutasesẽ ŋu.
Eye wolɔa aboyomewo abe ke ene. 10 Woɖea alɔme le fiawo ŋu, Eye wokoa amegãwo. Mɔ́ sesẽ ɖe sia ɖe ɖia kokoe na wo;
Woƒua kpo ɖe eŋu hexɔnɛ. 11 Emegbe wohona dzona abe ya si ƒo va yi la ene, Gake woaɖi fɔ,
12 Oo Yehowa, ɖe mèli tso gbe aɖe gbe ke oa?
Oo nye Mawu, nye Kɔkɔetɔ, mèkuna o.
Oo Yehowa, wòe ɖo wo be woadrɔ̃ ʋɔnu; Nye Agakpe, wòe ɖo wo be woahe to.
13 Wò ŋkuwo dza ale gbegbe be màte ŋu anɔ nu gbegblẽ wɔwɔ kpɔm o, Eye màte ŋu anɔ vɔ̃ɖinyenye teƒe kpɔm o. Nu ka tae nèle nu fitifiti wɔlawo kpɔm,
Eye nèzia kpi ne ame vɔ̃ɖi mi ame si le dzɔdzɔe wui la? 14 Nu ka tae nèwɔ amegbetɔ abe ƒumelãwo,
Abe atsiaƒumenu gbagbe siwo nu dziɖula aɖeke mele o la ene? 15 Etsɔa ƒu hea nu siawo katã ɖe go.
Etsɔa eƒe ɖɔ ɖea wo,
Esia tae wòkpɔa dzidzɔ hetsoa aseye ɖo. 16 Esia tae wòsaa vɔ na eƒe ɖɔ, Eye wòsaa vɔ na eƒe asabu ɖo;
Eye nunyiame le eƒe nuɖuɖu me. 17 Ðe wòanɔ ɖɔdada dzia?
2 Matsi tsitre ɖe nye gbetakpɔƒe la, Eye matɔ ɖe kpoƒuƒu la tame. Manɔ ŋudzɔ, ne makpɔ nya si wòagblɔ to dzinye,
Kple nya si magblɔ ne eka mo nam. 2 Eye Yehowa ɖo eŋu nam be: “Ŋlɔ ŋutega la ɖi, eye nàɖee ɖe kpe gbadzɛwo dzi wòadze nyuie,
Ale be ame si kɔ gbe dzi le exlẽm la nate ŋu axlẽe bɔbɔe. 3 Elabena azãgbe li na ŋutega la,
Ne etsi megbe hã la, nɔ esinu kpɔm! Elabena ele eme va ge kokoko.
Mahe ɖe megbe o! 4 Kpɔ ame si dana la ɖa; Nu dzɔdzɔe wɔwɔ aɖeke mele eya amea me o.
Ke ame dzɔdzɔe ya ƒe nuteƒewɔwɔ ana wòanɔ agbe. 5 Esi wain nye ameflula ta la, Ŋutsu dadala maɖo eƒe taɖodzinu gbɔ o. Ekeke eƒe dzodzrowo abe Tsiẽƒe ene; Ele abe ku ene, eye metea ŋu ɖia ƒo o. Ele dukɔwo katã nu ƒom ƒu,
Eye wòle ƒu ƒom amewo katã na eɖokui. 6 Ðe ame siawo katã mado hamelo ahagblɔ nyamenya atsɔ asi ahama ɖe eŋu oa? Woagblɔ be: ‘Baba na ame si ƒo nu geɖe siwo menye etɔ o la nu ƒu Ɣekaɣi wòayi esia wɔwɔ dzi ase ɖo?
Baba nɛ, elabena fe ko nyim wòle ɖe edzi! 7 Ðe wò fetɔwo mava do zi ɖeka kpoyi oa? Woatso eye woaʋuʋu wò sesĩe,
Eye àzu nuhaha na wo. 8 Esi nèha dukɔ geɖewo ta la, Dukɔwo ƒe susɔeawo katã aha wò, Le ameʋu si nèkɔ ɖi Kple ŋuta si nèsẽ le anyigba la
Kple du la kpakple emenɔlawo ŋu ta. 9 Baba na ame si dia viɖe ƒoɖi na eƒe aƒe, Ne wòawɔ atɔ ɖe kɔkɔƒe,
Ale be wòasi le vɔ̃ nu! 10 Èɖo nu si ahe ŋukpe va wò aƒe dzi la ɖe tame.
Esi nètsrɔ̃ dukɔ geɖewo ta la, èwɔ nu vɔ̃ ɖe ɖokuiwò ŋu. 11 Elabena kpe ado ɣli le gli me,
Eye daɖedzi axee le xɔtiwo me. 12 Baba na ame si tsɔ ʋukɔkɔɖi le du tsom,
Eye wòtsɔ nu madzɔmadzɔ wɔwɔ li ke dui! 13 Kpɔ ɖa!
Ðe menye aʋakɔwo ƒe Yehowa gbɔe wòtso be dukɔwo nadze agbagba dzodzro hena dzo,
Eye dukɔwo naku kutri dzodzro oa? 14 Elabena Yehowa ƒe ŋutikɔkɔe ŋuti sidzedze axɔ anyigba la dzi,
Abe ale si tsi yɔ atsiaƒu mee ene. 15 Baba na ame si na nane ehavi wòno Eye wòtsɔ dziku kple dɔmedzoe kpe ɖe eŋu be wòamu,
Ne wòakpɔ eƒe ama! 16 Vlododo aɖi ƒo na wò ɖe bubu teƒe. Wò hã noe, ne nàklo nu le wò aʋamatsomatso dzi. Kplu si le Yehowa ƒe nuɖusi me la atrɔ ava gbɔwò,
Eye ŋukpe atsyɔ wò bubu dzi; 17 Elabena ŋuta si nèsẽ le Lebanon ŋu, Kple wò nu gbegblẽ si do ŋɔdzi na lãwo la ava dziwò, Le ameʋu si nèkɔ ɖi Kple ŋuta si nèsẽ le anyigba la
Kple du la kpakple emenɔlawo ŋu la ta. 18 Viɖe kae le nu kpakpɛ ŋu Hafi ekpala kpae, Viɖe kae le galegba kple alakpanufiala la ŋu, Hafi ewɔla ɖoa ŋu ɖe eŋu,
Eye wòwɔa mawu maɖinu siwo meƒoa nu o? 19 Baba na ame si le gbɔgblɔm na ati be, “Nyɔ!” Alo na kpe maƒonu be, “Fɔ!
Fia nu mí”! Kpɔ ɖa, wofa sika kple klosalo ɖe eŋu,
Ke gbɔgbɔ kui ɖeka hã mele eme o. 20 Ke Yehowa le eƒe gbedoxɔ kɔkɔe la me.
3 Nyagblɔɖila Habakuk ƒe gbedodoɖa si nye konyifaha:
2 Oo Yehowa, mese nya le ŋuwò. Oo Yehowa, wò dɔwɔwɔ na vɔvɔ̃ ɖom. Gbɔ agbe wò dɔwɔwɔ le ƒeawo me! Ðee fia le ƒeawo me.
Ðo ŋui nàkpɔ nublanui le wò dzikudoɣi. 3 Mawu tso Teman va,
(Sela) Eƒe bubu xɔ dziƒowo keŋ; Eye eƒe kafukafu yɔ anyigba dzi taŋ.
4 Eƒe keklẽ le abe ɣe ƒe keklẽ ene. Keklẽ eve do tso eƒe asi me,
Afi si eƒe ŋusẽ be ɖo. 5 Dɔvɔ̃ dze eŋgɔ,
Eye asrãdɔ sesẽ le eƒe afɔɖeɖewo yome. 6 Etɔ ɖi heʋuʋu anyigba la. Ekpɔ nu, eye wòna dukɔwo dzo nyanyanya. Blematowo kaka keŋkeŋ, Eye gbe aɖe gbe togbɛwo ŋe dze eme.
Aleae eƒe mɔwo le tso keke blemablema ke. 7 Mekpɔ Kusan ƒe agbadɔwo le xaxa me.
Midian-nyigba ƒe agbadɔvɔwo dzo nyanyanya. 8 Oo Yehowa, tɔsisiwo ŋue dzi le kuwòm helĩhelĩ ɖoa, Tɔsisiwo ŋuea? Alo atsiaƒu ŋue nèdo dɔmedzoe ɖoa? Elabena èdo wò sɔwo;
Wò tasiaɖamwo ɖu aʋa dzi. 9 Èɖe wò dati ɖe go hena wòsɔ gbe.
Woka atam ɖe wò atikplɔawo ŋu.
Ètsɔ tɔsisiwo ma anyigba lae. 10 Towo kpɔ wò, eye wodzo kpekpekpe le vevesese me. Tsi gã dza hesi va yi. Tsi goglo la ɖe gbe.
Eye wòdo eƒe alɔwo ɖe dzi. 11 Ɣe kple ɣleti tɔ ɖe wo nɔƒe le dziƒo ɖaa. Wò aŋutrɔwo lũ ʋɔ abe kekeli ene.
12 Èzɔ to anyigba la dzi le dɔmedzoe helĩhelĩ me.
Èfanya dukɔwo le dziku me. 13 Èho be nàxɔ na wò dukɔ, be nàɖe wò amesiamina la. Ègbã ame vɔ̃ɖi ƒe aƒe la ƒe tatɔ gudugudu. Etsi ƒeƒle tso gɔmeɖoanyi dzi va se ɖe etame.
(Sela) 14 Ètsɔ eya ŋutɔ ƒe aʋawɔnuwo ŋɔ ta na eƒe aʋawɔlawo Esi wonyè zi va be yewoakam ahlẽ. Wotso aseye be yewoavuvu wɔnamanɔŋutɔ la le bebeme.
15 Ètsɔ wò sɔwo to atsiaƒu la me,
To tɔ gã gbanaa dzeagbowo me. 16 Mesee, eye nye lãme ƒo; Esi mese nyaa la, nye nuyiwo nɔ ƒoƒom. Nyunyɔ ɖo nye ƒuwo me; Nye afɔwo nɔ ƒoƒom le tenye. Ke hã, menɔ anyi kpoo lala xaxagbe la,
Elabena egbɔna dukɔ siwo tso ɖe mía ŋu la dzi. 17 Togbɔ be gboti maƒo se o, Eye wainkawo matse o; Togbɔ be amiti mawɔ o, Eye agblewo mana nuɖuɖu o; Togbɔ be alẽwo avɔ keŋ le kpo me,
Eye nyi aɖeke manɔ nyikpowo me o hã la; 18 Nye ya matso aseye ɖe Yehowa ŋu;
Makpɔ dzidzɔ ɖe nye xɔname ƒe Mawu la ŋu. 19 Aƒetɔ Dziɖulagã Yehowae nye nye ŋusẽ; Ana nye afɔwo nanɔ abe zinɔ tɔ ene, Eye wòana mazɔ le kɔkɔƒewo.
Zefaniya
1 Esiae nye Yehowa ƒe gbe si va na Zefaniya, si nye Kusi vi, Gedaliya vi, Amariya vi, Hizkiya vi, le Yuda-fia Yosiya, Amon vi, ŋɔli:
2 Yehowa be, “Matsrɔ̃ nu sia nu ɖa le anyigba la dzi keŋkeŋ.
3 Matsrɔ̃ amewo kple lãwo siaa. Matsrɔ̃ dziƒoxe dzodzoewo kple ƒumelãwo, Maɖe nuɖianuwo ɖa eye matsrɔ̃ ame vɔ̃ɖiwo;
Maɖe amegbetɔwo ɖa le anyigba la dzi,” Yehowa ye gblɔe. 4 “Mado nye asi ɖa ɖe Yuda Kple Yerusalem nɔlawo katã ŋu, Eye maɖe nu siwo susɔ na Baal la dometɔ ɖe sia ɖe ɖa,
Matutu dutamawuwo ƒe nunɔlawo ŋkɔ ɖa, eye matsrɔ̃ alakpanunɔlawo le teƒe sia; 5 Matsrɔ̃ ame siwo dea ta agu na dziƒonuwo le xɔwo tame,
Gake wogakaa atam na Malkam hã; 6 Matsrɔ̃ ame siwo trɔ le Yehowa yome,
Kple ame siwo medi Yehowa yome mɔ alo bia eta se o.” 7 Mizi ɖoɖoe le Aƒetɔ Dziɖulagã Yehowa ŋkume, elabena Yehowa ƒe ŋkeke la tu aƒe.
Yehowa dzra vɔsa ɖo, eye wòkɔ ame siwo wòkpe la ŋu. 8 “Ava eme le Yehowa ƒe vɔsagbe la be, matso ɖe amegãwo,
Fiaviwo kple ame siwo katã doa dutatɔwo ƒe awu la ŋu. 9 Gbe ma gbe la, matso ɖe ame siwo katã liana yia kpui la dzi,
Ame siwo tsɔa ŋutasesẽ kple amebeble yɔa woƒe aƒetɔwo ƒe xɔwo taŋ la ŋu. 10 Gbe ma gbe ɣli aɖi tso Tɔmelãgbo la nu, Asiƒunu aɖi tso du la ƒe Akpa Evelia,
Yehowa ye gblɔe. 11 “Mi Maktes nɔlawo, mifa avi sesĩe, Elabena wotsrɔ̃ asitsalawo katã;
Woɖe klosalodalawo katã ɖa. 12 Ɣemaɣi la, matsɔ akaɖi atsa le Yerusalem tsitotsito, Eye mabia akɔnta ame siwo ɖe dzi ɖi bɔkɔɔ hele gbɔgblɔm le woƒe dzi me be, ‘Yehowa mele nyui alo vɔ̃ wɔ ge o.’ 13 Woaha woƒe kesinɔnuwo, eye woƒe aƒewo azu aƒedo. Woatu xɔ, ke womanɔ wo me o;
Woade waingble, ke womano wo me wain o. 14 Yehowa ƒe ŋkeke gã la tu aƒe! Etu aƒe, eye wòle du dzi sesĩe gbɔna!
Gbe ma gbe la, kalẽtɔ la afa avi hehehe. 15 Dɔmedzoedogbee, Xaxagbe kple veve helĩhelĩ segbee, Ahomtugbe kple aƒedoɖigbee, Viviti kple tsizidogbee,
Alilikpo kple blukɔ tsiɖitsiɖi dogbee, 16 Lãdzokugbe kple aʋaɣlidogbee
Wòanye ava du sesẽwo kple gbetakpɔxɔ siwo le dzogoewo dzi la dzi. 17 Mahe xaxa ava amegbetɔwo dzi, Eye woanɔ yiyim abe ŋkunɔwo ene, Elabena Yehowa ŋue wowɔ nu vɔ̃ ɖo. Woakɔ woƒe ʋu ɖe anyi abe ke ene,
Eye woatsɔ woƒe ŋutilã aƒu gbe abe mĩ ene. 18 Woƒe klosalo kple sika mate ŋu aɖe wo le Yehowa ƒe dɔmedzoedogbe la o;
Eƒe ŋuʋaʋã ƒe dzo afiã anyigba blibo la katã, Elabena atsrɔ̃ anyigbadzinɔlawo katã eteƒe makɔ o.”
2 Oo dukɔ si ŋu mekpena o,
Miƒo mia ɖokuiwo nu ƒu, ɛ̃, miƒo takpli. 2 Hafi ne nu si Mawu ɖo la nava eme, Hafi ŋkeke la nava yi abe ale si tsro ʋua yae ene,
Eye hafi Yehowa ƒe dzikudogbe nava mia dzi la, 3 Midi Yehowa, mi ame siwo katã bɔbɔ mia ɖokui ɖe anyi le anyigba dzi Hezɔna ɖe eƒe se dzɔdzɔewo nu. Midi dzɔdzɔenyenye, midi ɖokuibɔbɔ yome mɔ.
Ðewohĩ woatsɔ mi aɣla le Yehowa ƒe dzikudogbe la. 4 Elabena Gaza azu du si me ame aɖeke manɔ o; Eye Askelon azu aƒedo.
5 “Baba na ame siwo le ƒutanuto la me, Keretitɔwo ƒe dukɔ la!
Yehowa ƒe nya tsi tre ɖe mia ŋu. Oo Kanaan, Filistitɔwo ƒe anyigba, matsrɔ̃ wò,
Ale be ame aɖeke masusɔ o. 6 Ƒutanuto la azu lãnyiƒe,
Eye vudowo anɔ afi ma na lãkplɔviwo, eye alẽkpowo anɔ afi ma na alẽwo. 7 Nuto la azu Yuda ƒe aƒe la ƒe ame susɔeawo tɔ; Woaɖu gbe le afi ma. Woatsyɔ akɔ ɖe Askelon ƒe aƒewo me le fiẽ. Elabena Yehowa woƒe Mawu atrɔ susu ɖe wo ŋu,
Eye wòaƒo woƒe aboyomewo nu ƒu agbɔe.” 8 “Mese Moab ƒe alɔmeɖeɖe kple Amonitɔwo ƒe dzugbe,
Ame siwo ɖe alɔme le nye dukɔ ŋu, eye wole kakam ɖe woƒe anyigba ŋu. 9 Eya ta zi ale si mele agbe la,” aʋakɔwo ƒe Yehowa, Israel ƒe Mawu lae gblɔe, “Moab azu abe Sodom ene, Amon azu abe Gomora ene, Eye woazu ŋuve, dzeʋe kple gbegbe tegbee. Nye dukɔ ƒe ame siwo kpɔtɔ la aha wo,
Eye nye dukɔ ƒe ame susɔeawo axɔ wo wòazu wo tɔ. 10 Esiae adzɔ ɖe wo dzi ɖe woƒe dada ta,
Elabena woɖe alɔme le aʋakɔwo ƒe Yehowa ƒe dukɔ ŋu hedo wo ɖokui ɖe dzi ɖe wo ŋu. 11 Yehowa anye ŋɔdzi na wo; Elabena ana anyigbadzimawuwo katã nazu tofloko,
Ame sia ame le enɔƒe. 12 Mi Etiopiatɔwo, nye yi awu miawo hã.
13 Ado eƒe asi ɖa ɖe dziehe gome, eye wòatsrɔ̃ Asiria, Ana Niniwe nazu aƒedo, eye wòaƒu kplakplakpla abe gbegbe ene.
14 Lãhawo kple gbemelã ɖe sia ɖe ƒomevi atsyɔ akɔ ɖe afi ma. Aluge kple hlɔ̃made atsi eƒe sɔtiwo ƒe tawo dome adɔ. Ha anɔ ɖiɖim le fesre nu. Nuwo akaka ɖe woƒe kpuiwo nu;
Eye sederʋuƒo atsi go. 15 Esiae nye du si dzi wodana ɖo si nɔ anyi bɔkɔɔ tsã, Si gblɔna le eƒe dzi me be: ‘Nyee, ame bubu aɖeke megali o.’ Oo aleke wòhezu ŋɔdzinu, Eye wòzu afi si gbemelãwo tsyɔa akɔ ɖo ale!
3:1-20
3 Baba na du si yɔ fũu kple aglãdzedze, ɖiƒoƒo kple ameteteɖeanyi!
2 Egbe toɖoɖo; egbe be yemaxɔ amehehe o. Meɖo ŋu ɖe Yehowa ŋu o; mete ɖe eƒe Mawu ŋu o.
3 Eƒe amegã siwo le eme la nye dzata siwo le gbe ɖem. Eƒe ʋɔnudrɔ̃lawo nye amegãxi siwo dona le zã me,
Eye wogbãa ƒuwo katã hafi ŋu kena. 4 Eƒe nyagblɔɖilawo doa wo ɖokui ɖe dzi, eye wonye alakpanuwɔlawo.
Wodaa se la dzi. 5 Yehowa nye dzɔdzɔetɔ le wo dome; mewɔa nu gbegblẽ aɖeke o. Eɖea eƒe ʋɔnudrɔ̃ɖoɖowo fiana ŋdi sia ŋdi, Ewɔnɛ alea ɖaa abe ale si ko kekeli dona godoo ene.
Ke ame madzɔmadzɔ menya nu si nye ŋukpe o. 6 “Metsrɔ̃ dukɔwo; woƒe dzogoedzixɔ sesẽwo zu glikpo. Mena woƒe ablɔwo ɖi gbɔlo, ale be ame aɖeke megatoa wo dzi o.
Woƒe duwo zu aƒedo, ale be ame vɔ le wo me, ame aɖeke megale wo me o. 7 Megblɔ be: ‘Àvɔ̃m azɔ, eye àlɔ̃ axɔ amehehe,’ Ale be womagagblẽ enɔƒe o Mabia akɔntae ɖe eƒe nuwɔna siawo katã ta.
Ke wogale nu gbegblẽ wɔwɔ dzi atraɖii. 8 ‘Eya ta mikpɔ asinyenu,’ Yehowa ye gblɔe, ‘Va se ɖe gbe si gbe matso ɖe nuhaha ŋu, Elabena nye ɖoɖoe nye be maƒo dukɔwo nu ƒu, mana fiaɖuƒewo nakpe ta, Ale be matrɔ nye dziku, nye dɔmedzoe helĩhelĩ la katã, akɔ ɖe wo dzi;
Elabena nye ŋuʋaʋã ƒe dzo afiã anyigba blibo la. 9 Ɣemaɣi la, matrɔ dukɔwo ƒe gbegbɔgblɔ wòanye gbegbɔgblɔ dzadzɛ,
Eye woasubɔe le ɖekawɔwɔ me.’ 10 Nye ame siwo ka hlẽ, siwo le koko ƒom nam la, atsɔ nunana
Tso Etiopia-tɔsisiwo ƒe nuto la me avɛ nam. 11 Gbe ma gbe la, womado ŋukpe wò Le nu siwo katã nèwɔ tsɔ dze aglã ɖe ŋunye la ta o, Elabena maɖe ame siwo doa wo ɖokuiwo ɖe dzi glodzoo la ɖa le mewò ɣemaɣi;
Eye màgado ɖokuiwò ɖe dzi le nye to kɔkɔe la dzi azɔ gbeɖe o. 12 Mana ame siwo bɔbɔa wo ɖokui hefa tu la nakpɔtɔ ɖe mewò,
Eye woatsɔ Yehowa ƒe ŋkɔ awɔ woƒe sitsoƒee. 13 Israel ƒe ame susɔeawo mawɔ nu madzɔmadzɔ aɖeke o;
Woaɖu nu amlɔ anyi, eye ame aɖeke mado voɖi na wo o.”
14 Oo Zion vinyɔnu, tso aseye! Oo Israel, gli kple dzidzɔ!
Oo Yerusalem vinyɔnu, kpɔ dzidzɔ, eye nàtso aseye tso dzi blibo me! 15 Yehowa ɖe wò ʋɔnudɔdrɔ̃ ɖa. Ena wò futɔ trɔ. Yehowa, Israel-fia la, le dowòme,
Vɔ̃ aɖeke magadzi ŋɔ na wò azɔ o. 16 Gbe ma gbe la, woagblɔ na Yerusalem be: “Mègavɔ̃ o, Oo Zion.
Wò asiwo megado agblɔ o. 17 Yehowa wò Mawu le dowòme. Kalẽtɔ si xɔna na ame wònye. Akpɔ dzidzɔ ahatso aseye ɖe ŋuwò. Azi ɖoɖoe le eƒe lɔlɔ̃ ta.
Ado dzidzɔɣli ahatso aseye ɖe ŋuwò. 18 Maƒo ame siwo le nu xam, le esi womegakpɔa gome le wò azãɖuɖuwo me o ta la nu ƒu;
Womenɔ mewò o, elabena eƒe ŋukpe nɔ wo dzi. 19 Kpɔ ɖa, matu nu kple ame siwo katã le fu wɔm wò la ɣemaɣi; Eye maxɔ na ame si le bu tɔm, Eye maƒo ame siwo woka hlẽ la nu ƒu. Mana woazu kafukafu eye mana woƒe ŋkɔ nanyɔ
Le anyigba siwo katã dzi wodo ŋukpe wo le la dzi. 20 Ɣemaɣi la, maƒo mia nu ƒu, Ɣemaɣi la, makplɔ mi agbɔe. Elabena mana miaƒe ŋkɔ nanyɔ eye miazu kafukafu le anyigbadzidukɔwo katã dome,
Hagai
1 Le fia Dario ƒe ƒe evelia me, le ɣleti adelia ƒe ŋkeke gbãtɔ dzi la, Yehowa ƒe gbe va to nyagblɔɖila Hagai dzi na Zerubabel, Sealtiel vi, si nye nutodziɖula le Yuda, kple nunɔlagã Yosua, Yehozadak vi be:
2 “Ale aʋakɔwo ƒe Yehowa gblɔe nye esi, ‘Dukɔ sia le gbɔgblɔm be: “Ɣeyiɣi la mede haɖe be woatu Yehowa ƒe xɔ la o.”’”
3 Eye Yehowa ƒe gbe gava to nyagblɔɖila Hagai dzi be: 4 “Ðe ɣeyiɣi de na miawo ya be mianɔ xɔ siwo me wofa ʋuƒowo ɖo la me, eye xɔ sia ya nanye glikpoa? 5 Eya ta ale aʋakɔwo ƒe Yehowa gblɔe nye esi, ‘Milé ŋku ɖe miaƒe zɔzɔme ŋu nyuie.
6 Mieƒãa nu geɖe, gake ʋɛ aɖe koe mieŋena. Mieɖua nu, gake meɖia ƒo na mi o. Mienoa nu, gake medena na mi o. Miedoa awu, gake medea dzo lãme na mi o. Eye dɔwɔla xɔa fetu dea kotoku ŋɔŋɔ me.’”
7 “Ale aʋakɔwo ƒe Yehowa gblɔe nye esi: ‘Milé ŋku ɖe miaƒe zɔzɔme ŋu nyuie.’
8 “‘Miyi to la dzi ne miatsɔ atiwo vɛ. Mitu xɔ la ne makpɔ ŋudzedze ɖe eŋu, eye bubu nanɔ ŋunye,’ Yehowa ye gblɔe.”
9 “‘Miele mɔ kpɔm na nu geɖe, gake kpɔ ɖa, nu ʋɛ aɖe koe miekpɔ; eye esi mietsɔe va aƒee la, meɖo ƒuƒu ɖee. Ðe susu ka ta?’ aʋakɔwo ƒe Yehowa ye gblɔe. ‘Le esi nye xɔ la kpɔtɔ nye glikpo, evɔ mia dometɔ ɖe sia ɖe le du dzi ɖe eya ŋutɔ ƒe xɔ ŋu ta.
10 Eya ta dziƒowo te zãmu mi, eye anyigba hã te nuku mi ɖo.
11 Meyɔ kuɖiɖi ɖe anyigba kple towo ŋu, ɖe agblemenuku, wain yeye kple ami ŋu, ɖe anyigbadzinu miemiewo ŋu, ɖe amegbetɔwo kple lãwo ŋu, ɖe dɔ siwo katã wotsɔa asi wɔna la ŋu.’”
12 Eye Zerubabel, Sealtiel vi, kple nunɔlagã Yosua, Yehozadak vi, kpakple dukɔ la me tɔ susɔeawo katã se Yehowa woƒe Mawu ƒe gbe kple nyagblɔɖila Hagai ƒe nyawo, elabena Yehowa woƒe Mawu lae dɔe; ale dukɔ la vɔ̃ Yehowa.
13 Eye Hagai, Yehowa ƒe ame dɔdɔ la, gagblɔ gbedeasi si wòxɔ tso Yehowa gbɔ la na dukɔa be: “‘Meli kpli mi,’ Yehowa ye gblɔe.”
14 Ale Yehowa de dzo Zerubabel, Sealtiel vi, si nye nutodziɖula le Yuda, kple nunɔlagã Yosua, Yehozadak vi, kpakple dukɔ la me tɔ susɔeawo ƒe gbɔgbɔ me; ale wova hedze woƒe Mawu, aʋakɔwo ƒe Yehowa, ƒe aƒe la ŋu dɔwo gɔme.
15 Esia dzɔ le fia Dario ƒe ƒe evelia me, le ɣleti adelia ƒe ŋkeke blaeve vɔ enelia dzi.
2 Le ɣleti adrelia ƒe ŋkeke blaeve vɔ ɖekɛlia dzi la, Yehowa ƒe gbe va to nyagblɔɖila Hagai dzi be, 2 “Meɖe kuku, bia Zerubabel, Sealtiel vi, si nye nutodziɖula le Yuda, kple nunɔlagã Yosua, Yehozadak vi, kple dukɔ la me tɔ susɔeawo be: 3 ‘Ame siwo kpɔ xɔ sia ƒe ŋutikɔkɔe tsãtɔ teƒe la dometɔ kae gakpɔtɔ le mia dome?
Eye aleke miele ekpɔmee fifia? Ne mietsɔe sɔ kple ema la, ɖe esia ɖi nane le mia ŋkumea?’
4 “‘Ke azɔ la, Zerubabel, do ŋusẽ nu,’ Yehowa ye gblɔe, ‘nunɔlagã Yosua, Yehozadak vi, do ŋusẽ nu.’ “‘Mi dukɔ la me tɔwo katã, mido ŋusẽ nu,’ Yehowa ye gblɔe, ‘eye miwɔ dɔ la.’
5 ‘Miɖo ŋku nu si ŋugbe medo na mi esime mieʋu tso Egipte, eye nye gbɔgbɔ nɔ mia dome la dzi.
Migavɔ̃ o.’” 6 “Elabena ale aʋakɔwo ƒe Yehowa gblɔe nye esi: ‘Egasusɔ zi ɖeka​ eteƒe madidi o maʋuʋu dziƒowo kple anyigba, atsiaƒu kple ƒuƒuiƒe.’
7 “‘Maʋuʋu dukɔwo katã, eye dukɔwo katã ƒe nu vevitɔwo ava; eye matsɔ ŋutikɔkɔe ayɔ xɔ sia taŋ,’ aʋakɔwo ƒe Yehowa ye gblɔe.
8 “‘Tɔnyee nye klosalo, eye tɔnyee nye sika,’ aʋakɔwo ƒe Yehowa ye gblɔe.
9 “‘Xɔ yeye sia ƒe atsyɔ̃ agbɔ tsãtɔ tɔ ŋu,’ aʋakɔwo ƒe Yehowa ye gblɔe.
“‘Mana ŋutifafa nanɔ teƒe sia,’ aʋakɔwo ƒe Yehowa ye gblɔe.”
10 Le Dario ƒe ƒe evelia me, le ɣleti asiekelia ƒe ŋkeke blaeve vɔ enelia dzi la, Yehowa ƒe gbe va na nyagblɔɖila Hagai be: 11 “Ale aʋakɔwo ƒe Yehowa gblɔe nye esi, ‘Bia nunɔlawo nu si sea gblɔ, 12 “Ne ame aɖe tsɔ lã kɔkɔe ɖe eƒe awu me, eye awua ka abolo, atadi, wain, ami alo nuɖuɖu ɖe sia ɖe ƒomevi ŋu la, ɖe nu siawo ŋu akɔa?”’”
Eye nunɔlawo ɖo eŋu be: “Kpao!”
13 Eye Hagai gabia be: “Ne nu kuku aɖe na ame aɖe ŋu mekɔ o, eye amea ka asi nu siawo dometɔ aɖe ŋu la, ɖe nu siawo azu nu makɔmakɔa?”
Nunɔlawo ɖo eŋu be: “Azu nu makɔmakɔ.”
14 Eya ta Hagai gblɔ na wo be: “‘Aleae ame siawo le, eye aleae dukɔ sia le le ŋkunyeme,’ Yehowa ye gblɔe, ‘eye aleae woƒe asinudɔwɔwɔwo katã le; nu sia nu si wotsɔ yi ɖana le afi ma la ŋu mekɔ o.’ 15 “‘Azɔ, meɖe kuku, mitsɔ miaƒe dzi ɖo nu sia ŋu tso egbe dzi: Hafi woaɖo kpe kpe dzi hena Yehowa ƒe gbedoxɔ la tutu la, 16 aleke wònɔ ɣemaɣi?
Ne ame aɖe va nuku si woli kɔ ɖi, si wobu be ade dzidzenu blaeve gbɔ la, ewo ko wònyena; eye ne ame aɖe va wainfiãƒe be wòaku wain si wobu be ade dzidzenu blaatɔ̃ la, blaeve ko wònyena; 17 mena miaƒe nukuwo hlɔ̃, eye wodze heteku, mena kpetsi dza, eye megblẽ miaƒe asinudɔwɔwɔwo katã dome, ke hã mia dometɔ aɖeke metrɔ ɖe ŋunye o,’ Yehowa ye gblɔe.
18 “‘Meɖe kuku, mitsɔ miaƒe dzi ɖo nu sia ŋu tso egbe dzi, tso ɣleti asiekelia ƒe ŋkeke blaeve vɔ enelia dzi, gbe si gbe woɖo Yehowa ƒe gbedoxɔ la gɔme anyi; mibu nya sia ŋu le miaƒe dzi me: 19 Ðe nuku gale ava mea?
Eye ɖe wainka, gboti, yevuboɖati kple amiti tsea? Ke mayra mi tso ŋkeke sia dzi.’”
20 Eye Yehowa ƒe gbe gava na Hagai zi evelia le ɣletia ƒe ŋkeke blaeve vɔ enelia dzi be: 21 “Gblɔ na Yuda nutodziɖula Zerubabel be: ‘Mele dziƒowo kple anyigba ʋuʋu ge.
22 Mamu fiaɖuƒewo ƒe fiazikpuiwo aƒu anyi, eye matsrɔ̃ dukɔwo ƒe fiaɖuƒewo ƒe ŋusẽ ɖa; mamu tasiaɖam kple emenɔlawo aƒu anyi, sɔwo kple wo dolawo adze anyi, eye wo dometɔ ɖe sia ɖe atsi nɔvia ƒe yi nu.’”
23 “‘Gbe ma gbe la,’ aʋakɔwo ƒe Yehowa ye gblɔe, ‘makplɔ wò, nye subɔla Zerubabel, Sealtiel vi,’ Yehowa ye gblɔe, ‘matsɔ wò awɔ ŋkɔsigɛ, elabena wòe metia,’ aʋakɔwo ƒe Yehowa ye gblɔe.”
Malaki
1 Gbedeasi vevi aɖe: Yehowa ƒe nya si wògblɔ le Israel ŋu to Malaki dzi:
2 Yehowa be: “Melɔ̃ mi.”
Ke miawo miebe: “Aleke nèlɔ̃ míi?”
Yehowa be: “Ðe menye Yakob nɔvie nye Esau oa?
Gake melɔ̃ Yakob, 3 eye melé fu Esau ya; mena eƒe towo zu gbegbe, eye eƒe domenyinu zu agbotoe siwo nɔa gbedadaƒo la nɔƒe.”
4 “Togbɔ be Edom le gbɔgblɔm be, ‘Wogbã mí gudugudu, ke míatrɔ agbɔ agbugbɔ teƒe siwo zu aƒedo la atso’ hã la, ale aʋakɔwo ƒe Yehowa gblɔe nye esi: ‘Woatsoe, gake magbãe aƒu anyi.
Eye woayɔ wo be “vɔ̃ɖinyenye ƒe anyigba” kple “dukɔ si Yehowa bu fɔe tegbee.” 5 Miaƒe ŋkuwo akpɔe, eye miagblɔ be: “Woado kɔkɔ Yehowa le Israel-nyigba blibo la dzi.”’”
6 “‘Vi dea bubu fofoa ŋu, eye subɔvi dea bubu eƒe aƒetɔ ŋu.
Ne fofoe menye la, ke afi kae nye bubu le? Eye ne aƒetɔe menye la, ekema afi kae vɔvɔ̃ si le ŋunye la le?’ aleae aʋakɔwo ƒe Yehowa gblɔ na mi nunɔla siwo le vlo dom nye ŋkɔ la.
7 “‘Esi mietsɔ nuɖuɖu makɔmakɔ va nye vɔsamlekpui la dzi tae.’
“‘Eye miebia be: “Aleke míegblẽ kɔ ɖo na wòe?”’
“‘Eyae nye be miele gbɔgblɔm be: “Yehowa ƒe kplɔ̃ ɖi gbɔ.” 8 Eye ne mietsɔ lã ŋkuagbã va vɔ sa gee la, miegblɔna be: “Megblẽ naneke o.”
“Tsɔe yi na wò nutodziɖula kpɔ be akpɔ ŋudzedze ɖe ŋuwò alo axɔ wò nyuie hã?” aʋakɔwo ƒe Yehowa ye gblɔe.
9 “Eya ta miƒo koko na Mawu ne wòave mía nu. Esi vɔsa siawo ƒomevi tso mia si me la, ɖe wòave mia dometɔ aɖe nua?” aʋakɔwo ƒe Yehowa ye gblɔe.
10 “Eye mia dometɔ kae alɔ̃ ado gbedoxɔ la ƒe ʋɔtruawo?
Elabena miedoa dzudzɔ ʋeʋĩ ɖe nye vɔsamlekpui la gɔ̃ hã dzi naneke maxɔmaxɔe o.
Nyemekpɔa dzidzɔ aɖeke ɖe mia ŋu o, eye miaƒe nunavɔsa aɖeke menyoa ŋunye o,” aʋakɔwo ƒe Yehowa ye gblɔe. 11 “Elabena nye ŋkɔ ade dzi le dukɔwo dome tso ɣedzeƒe va se ɖe ɣetoɖoƒe.
Eye le teƒewo katã la, woasa vɔ hena nye ŋkɔ wòanye nunana dzadzɛ; elabena nye ŋkɔ ade dzi le dukɔwo dome,” aʋakɔwo ƒe Yehowa ye gblɔe.
12 “Ke miawo miegblẽ kɔ ɖo nɛ esi miele gbɔgblɔm be: ‘Yehowa ƒe kplɔ̃ ŋu mekɔ o, eye edzi kutsetse, si nye nuɖuɖu si le edzi la, le ŋu nyɔm.’ 13 Eye miegblɔna hã be, ‘Kpɔ ɖa! Eti kɔ na ame!’ eye mienyɔ ŋui,” aʋakɔwo ƒe Yehowa ye gblɔe.
Yehowa ye gblɔe. 14 “Aɖi ameflula ŋu kpékpekpe, ne lãtsu si sɔ blibo le eƒe lãha dome, evɔ wòɖe adzɔgbe hetsɔ lã nuwɔe vɛ na Yehowa. Elabena Fia gã menye, eye vɔvɔ̃ le nye ŋkɔ ŋu le dukɔwo dome,” aʋakɔwo ƒe Yehowa ye gblɔe.
2 “Azɔ mi nunɔlawo, miawoe sedede sia yi na.
2 Ne miegbe toɖoɖo, eye miena nye nyawo de dzi gbɔ na mi be miatsɔ ŋutikɔkɔe ana nye ŋkɔ o la, ekema nye hã mana fiƒode la nava mia dzi, eye mana miaƒe yayrawo nazu fiƒodewo.
Ɛ̃, mena miaƒe yayrawo zu fiƒode xoxo, elabena miena wòde dzi gbɔ na mi o,” aʋakɔwo ƒe Yehowa ye gblɔe. 3 “Kpɔ ɖa!
4 Eye miadze sii be, nyee ɖo se sia ɖe mi, ne nu, si mebla kple Lewi la nakpɔtɔ anɔ anyi,” aʋakɔwo ƒe Yehowa ye gblɔe.
5 “Nu, si mebla kplii la nye agbe kple ŋutifafa tɔ, eye metsɔe nɛ ne wòavɔ̃m.
Evɔ̃am, ɛ̃, evɔ̃a nye ŋkɔ la vevie. 6 Nyateƒe ƒe se la nɔ eƒe nu me, eye eƒe nuyiwo megblɔa nya vɔ̃ aɖeke o. Ezɔ kplim le ŋutifafa kple dzɔdzɔenyenye me, eye wòna ame geɖewo trɔ tso woƒe vodada me.
7 Elabena nunɔla ƒe nuyiwoe wòle be wòadzra sidzedze ɖo, eye eƒe nu mee amewo adi se la le, elabena eyae nye aʋakɔwo ƒe Yehowa ƒe ame dɔdɔ.
8 “Ke miawo mietra tso mɔ la dzi. Miena se la zu nukikli na ame geɖewo. Miegblẽ Lewi ƒe nubabla la dome,” aʋakɔwo ƒe Yehowa ye gblɔe.
9 “Eya ta nye hã maɖi gbɔ mi, eye mabɔbɔ mi ɖe anyi le dukɔwo katã ŋkume, elabena miezɔ nye mɔwo dzi o, ke boŋ miekpɔa ame ŋkume le se la ŋu dɔ wɔwɔ me.”
10 “Ðe menye fofo ɖekae li na mí katã oa? Ðe menye Mawu ɖekae wɔ mí oa?
Ke nu ka tae míewɔa alakpanu ɖe mía nɔewo ŋu hegblẽ kɔ na mía tɔgbuiwo ƒe nubabla la? 11 Yuda wɔ alakpanu, eye wowɔ ŋunyɔnu le Israel kple Yerusalem; elabena Yuda gblẽ kɔ ɖo na Yehowa ƒe kɔkɔenyenye si wòlɔ̃na la, eye wòɖe dutamawu ƒe vinyɔnu.
12 Yehowa atsrɔ̃ ame sia ame si wɔa nu sia la ɖa le Yakob ƒe agbadɔwo me, ame ka kee wòɖanye o, togbɔ be etsɔ nunavɔsa vɛ na aʋakɔwo ƒe Yehowa hã.”
13 “Miegawɔ nu bubu si wɔe be aɖatsi, avifafa kple hũɖeɖe yɔ Yehowa ƒe vɔsamlekpui la dzi, ale be megatsɔa ɖeke le miaƒe nunavɔsawo me o, eye megakpɔa ŋudzedze ɖe naneke ŋu tso mia si me o.
14 Eye miebia be: ‘Nu ka tae?’
Esi Yehowa ŋutɔ nye ɖasefo ɖe ŋuwò, le esi mèwɔ nuteƒe na wò ɖekakpuimesrɔ̃ o ta, evɔ wò zɔhɛ kple nyɔnu si nèbla nu kplii wònye hafi.
15 Ame aɖe ya mewɔ nu alea o, elabena Mawu ƒe gbɔgbɔ la ƒe ɖe le edzi. Eye nu ka dim wòle? Mawu ƒe dzidzime la dim wòle.
Eya ta mikpɔ miaƒe gbɔgbɔ dzi, eye mia dometɔ aɖeke megawɔ alakpanu ɖe eƒe ɖekakpuimesrɔ̃ ŋu o.
16 Elabena melé fu srɔ̃gbegbe,” Yehowa, Israel ƒe Mawu lae gblɔe, “kple ame si ta ŋutasesẽ abe avɔ ene,” aʋakɔwo ƒe Yehowa ye gblɔe.
“Mikpɔ miaƒe gbɔgbɔ dzi, eye migawɔ alakpanu o.
17 “Miena miaƒe nyawo ti kɔ na Yehowa.
Gake miegblɔ be, ‘Aleke míena míaƒe nyawo ti kɔ nɛ?’
Eyae nye be miele gbɔgblɔm be, ‘Ame sia ame si wɔa nu vɔ̃ɖi la nye ame nyui le Yehowa ŋkume, eye eya ƒe nue dzea eŋu.’
3 “Kpɔ ɖa! Mele nye dɔla dɔm, ne wòata mɔ le ŋgɔnye. Eye Aƒetɔ vavã si dim miele la, ava eƒe gbedoxɔ me kpoyi; eye nubabla ƒe dɔla, si miele mɔ kpɔm na kple dzidzɔ la hã ava. Kpɔ ɖa!
Ele vava ge godoo,” aʋakɔwo ƒe Yehowa ye gblɔe. 2 “Gake ame kae ado dzi anɔ anyi le eƒe vavagbe, eye ame kae anɔ te ne eva do? Elabena anɔ abe galólola ƒe dzo ene, abe avɔnyala ƒe adzalẽ ene.
3 Abɔbɔ nɔ anyi abe ame si lóloa klosalo hedzaa eŋu ene, eye wòakɔ Lewi viwo ŋu; ana wo ŋu nadza abe sika kple klosalo ene, eye woasa nunavɔ na Yehowa le dzɔdzɔenyenye me.
4 Yuda kple Yerusalem ƒe nunavɔsa ado dzidzɔ na Yehowa abe ale si wònɔ le blemaŋkekewo kple gbe aɖe gbe ƒewo me ene.
5 “Maɖi ʋɔnu ɖe mia ŋu, eye manye ɖasefo zazɛ̃ ɖe dzotɔwo, ahasiwɔlawo, alakpatamkalawo, kple ame siwo baa dɔwɔlawo, ahosiwo kple tsyɔ̃eviwo la ŋu, kpakple ame siwo gbea kpekpeɖeŋunana amedzrowo. Ame siawo mevɔ̃am o,” aʋakɔwo ƒe Yehowa ye gblɔe.
6 “Elabena nyee nye Yehowa; nyemetrɔna o.
Eye miawoe nye Yakob viwo; mia nu meyi haɖe o. 7 Tso mia tɔgbuiwo ŋɔli kee mietrɔ le nye ɖoɖoawo yome, eye mielé wo me ɖe asi o.
Ke miebe: “Aleke míatrɔ ɖe ŋuwòe?”
8 “Ðe amegbetɔ dzro ada adzo Mawua? Ke miawo miele adzo damem.”
Eye miebia be: “Nu ka mee míeda adzo wò le?”
“Le nuwo ƒe ewoliawo kple miaƒe nunanawo mee.
9 Woƒo fi de mi, elabena miele adzo damem, ɛ̃, dukɔ bliboa le adzo damem.
10 Mitsɔ nuwo ƒe ewoliawo katã yi nudzraɖoƒe la, ne nuɖuɖu nanɔ aƒenye me; eye mitsɔ esia dom kpɔ be nyemaʋu dziƒowo ƒe tsigbowo na mi, eye nyemadudu yayra akɔ ɖe mia dzi va se ɖe esime naneke magahiã mi o hã,” aʋakɔwo ƒe Yehowa ye gblɔe.
11 “Mablu ɖe nu siwo gblẽa miaƒe agblemenukuwo la ta, eye womagblẽ miaƒe anyigbadzikutsetsewo o, eye miaƒe wainkawo hã magbe tsetse o,” aʋakɔwo ƒe Yehowa ye gblɔe.
12 “Eye dukɔwo katã ayɔ mi be dzidzɔtɔwo, elabena woakpɔ dzidzɔ ɖe miaƒe anyigba la ŋu,” aʋakɔwo ƒe Yehowa ye gblɔe.
13 “Miegblɔ nya sesẽwo ɖe ŋunye,” Yehowa ye gblɔe.
Eye miebia be: “Nya kae míegblɔ ɖe ŋuwò?”
14 “Miegblɔ be, ‘Viɖe aɖeke mele Mawu subɔsubɔ me o.
Eye viɖe kae wònye be míeléa eƒe ɖoɖo me ɖe asi, eye míeléa blanui nɔa yiyim le aʋakɔwo ƒe Yehowa ta? 15 Gake fifia míele dadalawo yɔm be dzidzɔtɔwo.
Eye wotea Mawu kpɔ, gake naneke medzɔna ɖe wo dzi o.’” 16 Ɣemaɣi la, Yehowa vɔ̃lawo ƒo nu kple wo nɔewo, ame sia ame kple ehavi, eye Yehowa ɖo to see.
Eye Yehowa na woŋlɔ ŋkuɖodzigbalẽ le eŋkume tso evɔ̃lawo kple ame siwo dea ŋugble le eƒe ŋkɔ ŋu la ŋu. 17 Aʋakɔwo ƒe Yehowa be: “Woazu tɔnye le gbe si gbe mawɔ wo woanye nye nunɔamesi tɔxɛ.
18 Ekema miagakpɔ vovototo si le ame dzɔdzɔe kple ame vɔ̃ɖi dome, kple vovototo si le ame si subɔa Mawu kple ame si mesubɔnɛ o la dome.”
4:1-6
4 “Kpɔ ɖa, ŋkeke si gbɔna la le bibim abe kpodzo ene, esime dadalawo kple nu vɔ̃ɖi wɔlawo katã azu abe ahɔ̃liti ene. Eye ŋkeke si gbɔna la afiã wo keŋkeŋ ale be ke alo alɔ gɔ̃ hã masusɔ na wo o,” aʋakɔwo ƒe Yehowa ye gblɔe.
2 “Ke mi ame siwo dea bubu nye ŋkɔ ŋu la, dzɔdzɔenyenye ƒe ɣe, si ƒe keklẽ me gbedada le la, adze na mi, ame siwo vɔ̃a nye ŋkɔ la; eye miado anɔ kpo tim abe nyivi damiwo ene.”
3 “Miafanya ame vɔ̃ɖiwo ɖe miaƒe afɔ te, elabena woanɔ abe ʋuʋudedi ene anɔ miaƒe afɔ te le gbe si gbe matso,” aʋakɔwo ƒe Yehowa ye gblɔe.
4 “Miɖo ŋku nye subɔla Mose ƒe Se, si mede nɛ le Horeb, be wòanye ɖoɖowo kple ʋɔnudɔdrɔ̃ ŋuti mɔfiamewo na Israel blibo la katã, la dzi.
5 “Kpɔ ɖa! Mele nyagblɔɖila Eliya dɔm ɖe mi, hafi Yehowa ƒe ŋkeke gã dziŋɔ la nava ɖo.
6 Agatrɔ fofowo ƒe dzi ɖe viwo ŋu, kple viwo ƒe dzi ɖe fofowo ŋu, ale be nyemava tsrɔ̃ anyigba la gbidii o.”
Zakariya
1 Le Dario ƒe ƒe evelia ƒe ɣleti enyilia me la, Yehowa ƒe gbe va na nyagblɔɖila Zakariya, Berekiya vi, ame si nye Ido vi be: 2 “Yehowa do dɔmedzoe ɖe mia fofowo ŋu vevie.
3 “Gblɔ na wo be: ‘Ale aʋakɔwo ƒe Yehowa gblɔe nye esi: “‘Mitrɔ ɖe ŋunye,’ aʋakɔwo ƒe Yehowa ye gblɔe, ‘ekema nye hã matrɔ ɖe mia ŋu,’ aʋakɔwo ƒe Yehowa ye gblɔe.”’
4 “‘Miganɔ abe mia fofowo ene o; ame siwo nyagblɔɖila tsãtɔwo gblɔ na be: “Ale aʋakɔwo ƒe Yehowa gblɔe nye esi: ‘Meɖe kuku, mitrɔ tso miaƒe mɔ vɔ̃wo dzi kple miaƒe nuwɔna vɔ̃ɖiwo me.’”’
“‘Gake womeɖo to o, eye womelé to ɖe ŋunye o,’ Yehowa ye gblɔe. 5 “‘Afi kae mia fofowo le fifia?
Eye ɖe nyagblɔɖilawo nɔ agbe tegbeea? 6 Ke hã ɖe nye nya kple nye sedede siwo mede asi na nye subɔla nyagblɔɖilawo la meva eme ɖe mia fofowo dzi oa?’ Eya ta wotrɔ ɖe ŋunye hegblɔ be: ‘Ale si aʋakɔwo ƒe Yehowa ɖo be yeawɔ mí ɖe míaƒe zɔzɔme kple míaƒe nuwɔnawo nu la, nenemae wòwɔ míi.’”
7 Le Dario ƒe ƒe evelia ƒe ɣleti wuiɖekɛlia, si nye Sebat, ƒe ŋkeke blaeve vɔ enelia dzi la, Yehowa ƒe nya va na nyagblɔɖila Zakariya, Berekiya vi, ame si nye Ido vi be: 8 “Mekpɔ ŋutega le zã me.
Mekpɔ ŋutsu aɖe le sɔ dzĩ aɖe dom, eye wòtɔ ɖe gbemiti siwo le bali me la dome; eye sɔ dzĩwo, sɔ hẽwo kple sɔ ɣiwo le emegbe.”
9 Ale mebiae be: “Nye aƒetɔ, ame kawoe nye esiawo?”
Eye mawudɔla si le nu ƒom kplim la gblɔ nam be: “Mafia ame si tututu ame siawo nye la wò.”
10 Ale ŋutsu si tɔ ɖe gbemitiawo dome la ɖo eŋu be: “Ame siawoe Yehowa dɔ be woatsa le anyigba la dzi.” 11 Eye wogblɔ na Yehowa ƒe dɔla si tɔ ɖe gbemitiawo dome la be: “Míeyi ɖatsa le anyigba la dzi, eye kpɔ ɖa, anyigba bliboa dzi zi ɖoɖoe, eye fuɖename aɖeke meli o.”
12 Eye Yehowa ƒe dɔla la bia be: “Oo aʋakɔwo ƒe Yehowa, ɣekaɣie nàgbe nublanuikpɔkpɔ na Yerusalem kple Yuda du, siwo nèbu fɔe ƒe blaadre siawo la, ase ɖo?”
13 Eye Yehowa tsɔ nya nyuiwo kple akɔfanyawo ɖo eŋu na mawudɔla si le nu ƒom kplim la.
14 Eye mawudɔla si le nu ƒom kplim la gagblɔ nam be: “Ðe gbeƒã be, ‘Ale aʋakɔwo ƒe Yehowa gblɔe nye esi: “Mele ŋu ʋãm ɖe Yerusalem kple Zion nu vevie ŋutɔ.
15 Dzi le kuyem vevie ɖe dukɔ siwo ɖe dzi ɖi bɔkɔɔ la ŋu, elabena dziku vi aɖe koe nye ya medo, gake woawo la, wona vɔ̃ la do gã ɖe edzi.”’
16 “Eya ta ale Yehowa gblɔe nye esi: ‘“Matrɔ ɖe Yerusalem ŋu ahakpɔ nublanui nɛ. Woagbugbɔ atu nye xɔ ɖe eme, eye woada dzidzeka ɖe Yerusalem ŋu,” aʋakɔwo ƒe Yehowa ye gblɔe.’
17 “Gaɖe gbeƒã be, ‘Ale aʋakɔwo ƒe Yehowa gblɔe nye esi: “Nu nyuiwo agagbagba ɖe nye duwo me; eye Yehowa agafa akɔ na Zion, eye wòagatia Yerusalem.”’”
18 Eye mefɔ kɔ dzi hekpɔ lãdzo ene.
19 Eye mebia mawudɔla si le nu ƒom kplim la be: “Nu kae lãdzo siawo fia?” Eɖo eŋu nam be: “Lãdzo siawoe ka Yuda, Israel kple Yerusalem hlẽ.”
20 Emegbe Yehowa na mekpɔ gbede ene.
21 Eye mebiae be: “Nu ka wɔ ge ame siawo gbɔna?” Eye wòɖo eŋu be: “Esiawoe nye lãdzo siwo ka Yuda hlẽ ale gbegbe be, ame aɖeke mete ŋu fɔ ta dzi o. Gbede siawo ava do ŋɔdzi na lãdzoawo, eye woatutu dukɔ siwo do woƒe dzowo ɖe dzi ɖe Yuda-nyigba ŋu, be yewoaka edzinɔlawo ahlẽ la, ƒe dzowo aƒu anyi.”
2 Eye mefɔ kɔ dzi, eye mekpɔ ŋutsu aɖe wòlé dzidzeka ɖe asi.
2 Eya ta mebiae be: “Afi kae nèyina?” Eye wòɖo eŋu nam be: “Meyina Yerusalem dzidze ge, ne makpɔ eƒe kekeme kple eƒe didime.”
3 Eye kpɔ ɖa, mawudɔla si le nu ƒom kplim la dzo yina, eye mawudɔla bubu aɖe va kpee.
4 Eye wògblɔ nɛ be: “Netsɔ, yi ɖagblɔ na ɖekakpui ma be: ‘“Amewo anɔ Yerusalem abe kɔƒedu me ene, le ame kple lã siwo le eme la ta.
5 Ke manye dzobibi ƒe gli aƒo xlãe, eye manye ŋutikɔkɔe anɔ eme,” Yehowa ye gblɔe.’”
6 “Netsɔ! Netsɔ! Misi tso dziehenyigba dzi,” Yehowa ye gblɔe.
“Elabena meka mi hlẽ ɖe dziƒo ƒe ya eneawo dzi,” Yehowa ye gblɔe. 7 “Netsɔ! Zion!
8 Le Mawu ƒe ŋutikɔkɔe la megbe la, edɔm ɖo ɖe dukɔ siwo nɔ mia ham la gbɔ, elabena ale aʋakɔwo ƒe Yehowa gblɔe nye esi: ‘Ame si ka asi mia ŋu la ka asi nye gadaglamakui ŋu.
9 Elabena fifia la, manyè nye asi ɖe wo ŋu, ne woazu nuhaha na woƒe kluviwo.’ Eye miadze sii be, aʋakɔwo ƒe Yehowa ye dɔm.
10 “Oo Zion vinyɔnu, do dzidzɔɣli nàtso aseye; elabena megbɔna be manɔ dowòme,” Yehowa ye gblɔe.
11 “Gbe ma gbe la, dukɔ geɖewo aku ɖe Yehowa ŋu, eye woazu nye dukɔ; eye manɔ dowòme.” Eye àdze sii be, aʋakɔwo ƒe Yehowa ye dɔm ɖe gbɔwò.
12 Yehowa axɔ Yuda wòazu eya ŋutɔ ƒe gome le anyigba kɔkɔe la dzi, eye wòagatia Yerusalem.
13 Ŋutilãwo katã, mizi ɖoɖoe le Yehowa ŋkume, elabena eho tso eƒe nɔƒe kɔkɔe la.
3 Eye wòna mekpɔ nunɔlagã Yosua le tsitre ɖe Yehowa ƒe dɔla la ŋkume, eye Satana tɔ ɖe eƒe ɖusime be yeatsi tsitre ɖe eŋu.
2 Eye Yehowa ƒe dɔla la gblɔ na Satana be: “Yehowa neka mo na wò, Oo Satana, Yehowa, ame si tia Yerusalem la, neka mo na wò! Ðe menye dzoti bibi wònye woɖe tso dzo me oa?”
3 Ke Yosua le awu ƒoɖiwo me tɔ ɖe mawudɔla la ŋkume.
4 Eye mawudɔlaa gblɔ na ame siwo tɔ ɖe eŋkume la be, “Miɖe awu ƒoɖiawo le eŋu.”
Eye wògblɔ nɛ be, “Kpɔ ɖa, meɖe wò vodada ɖa le ŋuwò, eye woado awu nyuiwo na wò.” 5 Eya ta megblɔ be: “Mitsɔ tablanu dzadzɛ bla ta nɛ.”
Eye wotsɔ tablanu dzadzɛ bla ta nɛ, eye wodo awuwo nɛ; ke Yehowa ƒe dɔla la tɔ ɖe afi si gogo afi ma.
6 Eye Yehowa ƒe dɔla gblɔ na Yosua be: 7 “Ale aʋakɔwo ƒe Yehowa gblɔe nye esi: ‘Ne èzɔ le nye mɔwo dzi eye nèwɔ dɔ si mede asi na wò la, ekema ànye ʋɔnudrɔ̃la le nye aƒe me ahakpɔ nye xɔxɔnuawo dzi; eye maɖe mɔ na wò nànɔ ame siawo, siwo le tsitre ɖe afi sia la dome.’
8 “‘Oo Nunɔlagã Yosua, meɖe kuku, wò kple wò zɔhɛ siwo bɔbɔ nɔ ŋkuwòme la misee, elabena dzesie ŋutsu siawo nye; eye kpɔ ɖa, mekplɔ nye subɔla si ŋkɔe nye Dzedze gbɔnae! 9 Elabena kpɔ kpe si metsɔ ɖo Yosua ŋgɔ la ɖa!
Ŋku adre le kpe la ŋu; maŋlɔ nu ɖe edzi, eye maɖe anyigba ma ƒe fɔɖiɖi ɖa le ŋkeke ɖeka dzi,’ aʋakɔwo ƒe Yehowa ye gblɔe.
10 “‘Gbe ma gbe la, mia dometɔ ɖe sia ɖe anɔ eƒe wainka kple gboti te ayɔ nɔvia,’ aʋakɔwo ƒe Yehowa ye gblɔe.”
4:1-14
4 Mawudɔla si nɔ nu ƒom kplim la trɔ gbɔ va nyɔm, abe ale si wonyɔa ame tso alɔ̃ me ene.
2 Eye wòbiam be: “Nu ka kpɔm nèle?” Eye meɖo eŋu be: “Mele akaɖiti si nye sika sɔŋ, eye agba goboe aɖe le etame, la kpɔm.
Akaɖigbɛ adre le akaɖitia dzi, eye alɔ adre siwo me to le la tso agba goboe la me ɖo akaɖigbɛ ɖe sia ɖe me. 3 Amiti eve le akaɖitia xa, ɖeka le agba goboe la ƒe ɖusime, eye evelia le eƒe miame.”
4 Eye mebia mawudɔla si le nu ƒom kplim la be: “Nye aƒetɔ, nu kae nu siawo fia?” 5 Eye mawudɔla si le nu ƒom kplim la biam be: “Mènya nu si nu siawo fia oa?”
Meɖo eŋu be: “Ao, nye aƒetɔ.” 6 Eya ta egblɔ nam be: “Yehowa ƒe gbedeasi na Zerubabel ye nye esi, ‘“Mava eme to aʋakɔ alo ŋusẽ me o, ke boŋ to nye gbɔgbɔ dzi,” aʋakɔwo ƒe Yehowa ye gblɔe.
7 Oo to gã, nu ka kee nènye o, àzu sɔsɔeƒe le Zerubabel ŋgɔ.
Eyae aɖe etamekpe ɖe go.
Enya kpɔ loo!”’” 8 Eye Yehowa ƒe gbe gava nam be: 9 “Zerubabel ƒe asie ɖo xɔ sia gɔme anyi, eye eƒe asie awu enu.”
Ne miadze sii be, aʋakɔwo ƒe Yehowa ye dɔm ɖe mia gbɔ. 10 “Elabena ame kae ado vlo ŋkeke si nuwo dze egɔme sue?
Elabena amewo akpɔ dzidzɔ, eye woakpɔ tsumikpe si le Zerubabel si.
Ŋku adre siawoe nye Yehowa ƒe ŋku, siwo le tsatsam le anyigba blibo la dzi.”
11 Eye mebiae be: “Nu kae amiti eve siwo le akaɖiti la ƒe ɖusime kple eƒe miame la fia?” 12 Eye megabiae zi evelia be: “Nu kae amitilɔ eve siwo me sikami le tsyɔtsyɔm le to sikalɔ eveawo me, la fia?”
13 Eye wòbiam be: “Mènya nu si nu siawo fia oa?” Eye meɖo eŋu be: “Ao, nye aƒetɔ.”
14 Egblɔ nam be: “Wole tsitre ɖi na amesiamina eve siwo tɔ ɖe anyigba bliboa ƒe Aƒetɔ la gbɔ.”
5:1-11
5 Megafɔ kɔ dzi eye mekpɔ agbalẽ xatsaxatsa aɖe le dzodzom le yame.
2 Eye wòbiam be: “Nu ka kpɔm nèle?” Eye meɖo eŋu be: “Mele agbalẽ xatsaxatsa aɖe si le dzodzom le yame la kpɔm; edidi abɔklugui blaeve, eye wòkeke abɔklugui ewo.”
3 Eye wògblɔ nam be: “Esiae nye fiƒode si yina ɖe anyigba bliboa dzi, elabena womehea to na ame siwo le fi fim la ɖe fiƒodenya si le agbalẽa ƒe axa si la nu o, eye womehea to na ame siwo le alakpatam kam la ɖe fiƒodenya si le eƒe axa kemɛa la nu o.
4 ‘Nyee ɖoe ɖa be wòage ɖe fiafitɔ ƒe aƒe me kple ame si le alakpatam kam le nye ŋkɔ me la ƒe aƒe me, ne wòanɔ aƒe ma me ahagbã aƒea, eye wòakaka eƒe xɔtiwo kple kpewo siaa,’” aʋakɔwo ƒe Yehowa ye gblɔe.
5 Eye mawudɔla si le nu ƒom kplim la do va gblɔ nam be: “Meɖe kuku, fɔ mo dzi nàkpɔ nu sia si do gbɔna la ɖa!”
6 Eya ta mebiae be: “Nu kae?”
Eɖo eŋu be: “Esiae nye efa nudzidzenu si do gbɔna.”
Eye wògagblɔ be: “Aleae woƒe dzedzeme le le anyigba blibo la dzi.” 7 Eye mekpɔ be woɖe nutunu kotoo si wotsɔ tsumi wɔ la ɖa, eye nyɔnu aɖe bɔbɔ nɔ anyi ɖe nugo la me.
8 Eye wògblɔ be: “Nyɔnu sia ŋkɔe nye Vɔ̃ɖinyenye.”
Eye wòtigii ɖe efa-nugo la me, eye wòtsɔ nutuvi kpekpe si wotsɔ tsumi wɔ la tu ɖe enu. 9 Eye mefɔ kɔ dzi kpɔ nyɔnu eve do gbɔna, eye ya ɖo woƒe aʋalawo me.
Woto aʋala abe damixe ƒe aʋala ene. Eye wokɔ nugo la ɖe anyigba kple dziƒo domee.
10 Eya ta mebia mawudɔla si le nu ƒom kplim la be: “Afi kae wokɔ efa-nugo la yinae?”
11 Eɖo eŋu nam be: “Wokɔe yina Sinar-nyigba dzi be woaɖatu xɔ na nyɔnua; ne wotui vɔ la, woatsɔe ada ɖe afi si dze nɛ.”
6 Eye megafɔ mo dzi, eye mekpɔ tasiaɖam ene le dodom tso to eve dome, eye toawo nye akɔbli.
2 Sɔ dzĩwo le tasiaɖam gbãtɔ ŋu, eye sɔ yibɔwo le tasiaɖam evelia ŋu.
3 Sɔ ɣiwo le tasiaɖam etɔ̃lia ŋu, eye sɔ ŋɔtaŋɔta ŋɔŋɔewo le tasiaɖam enelia ŋu.
4 Eye mebia mawudɔla si le nu ƒom kplim la be: “Nye aƒetɔ, nu kawoe nye esiawo?”
5 Mawudɔla la ɖo eŋu nam be: “Esiawoe nye dziƒowo ƒe gbɔgbɔ ene siwo do yina, esi wotsi tre ɖe anyigba blibo la ƒe Aƒetɔ la ŋkume vɔ megbe.
6 Esi ŋu sɔ yibɔawo le la do yina dziehenyigba dzi; ɣiawo yina atsiaƒu la godo; eye ŋɔtaŋɔtaawo yina anyiehenyigba dzi.
7 Ŋɔŋɔeawo hã di be yewoado ayi aɖatsa le anyigba la dzi.” Eye wògblɔ be: “Miheyi ɖatsa le anyigba la dzi.” Ale wode asi tsatsa me le anyigba la dzi.
8 Eye wòdo ɣli ɖo ɖem gblɔ nam be: “Kpɔ ɖa, esiwo do yina dziehenyigba dzi la na Yehowa ƒe dɔmedzoe nu fa le dziehenyigba dzi.”
9 Yehowa ƒe gbe gava nam be: 10 “Xɔ nu si Heldai, Tobiya kple Yedaya tsɔ tso aboyomeawo gbɔ la; eye gbe ma gbe la, wò ŋutɔ kple ame siawo siwo tso Babilon va la miyi Yosiya, Zefaniya vi la ƒe aƒe me.
11 Eye nàtsɔ klosalo kple sika awɔ fiakuku aɖɔ na nunɔlagã Yosua, Yehozadak vi la.
12 Eye nàgblɔ nɛ be, “‘Ale aʋakɔwo ƒe Yehowa gblɔe nye esi: “Ŋutsu si ŋkɔe nye Dzedze lae nye esi.
Adze tso enɔƒe, eye wòatu Yehowa ƒe gbedoxɔ la. 13 Eyae atu Yehowa ƒe gbedoxɔ la, eye eya ŋue fianyenye ƒe bubu anɔ. Anɔ anyi ɖe eƒe fiazikpui dzi aɖu fia, anye nunɔla hã anɔ eƒe fiazikpui dzi, eye ŋutifafa anɔ wo kple eve la dome.
14 Fiakuku la anɔ Yehowa ƒe gbedoxɔ la me woatsɔ aɖo ŋku Helem, Tobiya, Yedaya, kple Hen, Zefaniya vi, dzi.
15 Ame siwo le didiƒe la ava kpe asi ɖe Yehowa ƒe gbedoxɔ la tutu ŋu.” Ekema miadze sii be aʋakɔwo ƒe Yehowa ye dɔm ɖe mia gbɔ. Esia ava eme ne mieɖo to Yehowa mia Mawu ƒe gbe.’”
7:1-14
7 Eye Yehowa ƒe gbe va na Zakariya le Fia Dario ƒe ƒe enelia me, le ɣleti asiekelia, si nye Kislev ƒe ŋkeke enelia dzi.
2 Eye ame siwo le Betel la dɔ Sarezer kple Regem-Melek kpakple eƒe amewo ɖa, be woaɖaƒo koko na Yehowa ne wòave yewo nu, 3 eye woabia nunɔla siwo le aʋakɔwo ƒe Yehowa ƒe aƒe la me kple nyagblɔɖilawo be: “Ðe mafa avi le ɣleti atɔ̃lia me, ahate nuɖuɖu ɖokuinye, abe ale si mewɔ ƒe gbogbo siawo enea?”
4 Aʋakɔwo ƒe Yehowa ƒe gbe gava nam be: 5 “Bia dukɔ la me tɔwo katã kple nunɔlawo be: ‘Esi mietsi nu dɔ, eye miefa avi le ɣleti atɔ̃lia kple ɣleti adrelia me, eye miewɔ esia ƒe blaadre la, nyee mietsi nu dɔ na? 6 Eye ne mieɖu nu no nu la, ɖe menye miawo ŋutɔwoe mieɖu nu no nu na oa? 7 Ðe mele be miaɖo to nya siwo Yehowa gblɔ to nyagblɔɖila tsãtɔwo dzi, esime amewo nɔ Yerusalem kple eŋuduwo me, eye amewo nɔ Negeb kple Sefela oa?’”
8 Eye Yehowa ƒe gbe gava na Zakariya be: 9 “Ale aʋakɔwo ƒe Yehowa gblɔe nye esi: ‘Midrɔ̃ ʋɔnu dzɔdzɔe; minyo dɔme eye mikpɔ nublanui na mia nɔewo.
10 Migatafa ahosi alo tsyɔ̃evi, amedzro alo ame dahe o; eye migaɖo tame vɔ̃ ɖe mia nɔewo ŋu le miaƒe dzi me o.’ 11 Ke wogbe toɖoɖo, eye wolia ʋume kpakoo, eye woxe to be yewomase nu o.
12 Wona woƒe dzi me sẽ abe lotamekpe ene, eye womeɖo to se la kple nya siwo aʋakɔwo ƒe Yehowa to eƒe gbɔgbɔ dzi na nyagblɔɖila tsãtɔwo gblɔ la o. Ale aʋakɔwo ƒe Yehowa do dziku ɖe wo ŋu vevie.”
13 “‘Eya ta ale si ko meyɔ wo, eye wogbe esese la, nenema kee woawo hã woayɔm, ke magbe esese,’ aʋakɔwo ƒe Yehowa ye gblɔe.
14 ‘Eye metsɔ ahom ka wo hlẽ ɖe dukɔ siwo katã womenya o la dome, eye anyigba la zu gbegbe le wo megbe, ame aɖeke metoa edzi yina loo alo toa edzi gbɔna o; ale wona anyigba nyui la zu ŋɔdzinu.’”
8:1-23
8 Aʋakɔwo ƒe Yehowa ƒe gbe gava be, 2 “Ale aʋakɔwo ƒe Yehowa gblɔe nye esi: ‘Maʋã ŋu vevie ɖe Zion nu, eye maʋã ŋu ɖe enu le dɔmedzoe me.’”
3 “Ale Yehowa gblɔe nye esi: ‘Matrɔ ayi Zion, eye manɔ Yerusalem; woayɔ Yerusalem be nyateƒedu, eye woayɔ aʋakɔwo ƒe Yehowa ƒe to la be to kɔkɔe.’”
4 “Ale aʋakɔwo ƒe Yehowa gblɔe nye esi: ‘Amegãɖeɖiwo kple nyagãɖeɖiwo aganɔ Yerusalem ƒe ablɔwo me ake, eye wo dometɔ ɖe sia ɖe alé atizɔti ɖe asi le ƒe geɖe xɔxɔ ta.
5 Ŋutsuviwo kple nyɔnuviwo asɔ gbɔ ɖe duawo ƒe ablɔwo me taŋ anɔ fefem le eƒe ablɔwo me.’”
6 “Ale aʋakɔwo ƒe Yehowa gblɔe nye esi: ‘Togbɔ be adze nu sesẽ aɖe ŋutɔ na dukɔ sia ƒe ame susɔeawo le ŋkeke mawo me hã la, ɖe wòanye nu sesẽ na nye hã?’ aʋakɔwo ƒe Yehowa ye gblɔe.”
7 “Ale aʋakɔwo ƒe Yehowa gblɔe nye esi: ‘Kpɔ ɖa, maɖe nye dukɔ tso ɣedzeƒenyigba dzi kple ɣetoɖoƒenyigba dzi.
8 Makplɔ wo agbɔe, eye woanɔ Yerusalem; woanye nye dukɔ, eye nye hã manye woƒe Mawu le nyateƒe kple dzɔdzɔenyenye me.’”
9 “Ale aʋakɔwo ƒe Yehowa gblɔe nye esi: ‘Mido ŋusẽ miaƒe asiwo, mi, ame siwo le nya siawo sem fifia tso nyagblɔɖilawo nu, nya siwo wogblɔ le gbe si gbe woɖo aʋakɔwo ƒe Yehowa ƒe xɔ la gɔme anyi, be woagatu gbedoxɔ la.
10 Elabena hafi ɣemaɣi naɖo la, fetu aɖeke menɔ anyi na amegbetɔwo kple lãwo o; ame aɖeke medona alo gbɔna dedie o, le futɔ la ta, elabena mena amewo katã tso ɖe wo nɔewo ŋu.’
11 “‘Ke azɔ la, nyemawɔ nu ɖe dukɔ sia ƒe ame susɔeawo ŋu abe ale si mewɔ le tsãŋkekewo me ene o,’ aʋakɔwo ƒe Yehowa ye gblɔe.
12 ‘Elabena woaƒã ŋutifafaku; wainka atse, anyigba awɔ nu, eye dziƒo adza zãmu; mana dukɔ sia ƒe ame susɔeawo nanyi nu siawo katã dome.
13 Oo Yuda ƒe aƒe kple Israel ƒe aƒe, ale si ko miezu fiƒode le dukɔwo dome la, nenema kee maxɔ na mii, be miazu yayra. Migavɔ̃ o! Mido ŋusẽ miaƒe asiwo.’
14 “Elabena ale aʋakɔwo ƒe Yehowa gblɔe nye esi: ‘“Ale si ko mia tɔgbuiwo do dziku nam eye meɖoe be mahe vɔ̃ ava mia dzi, eye mevem o la,” aʋakɔwo ƒe Yehowa ye gblɔe, 15 “nenemae magaɖoe le ŋkeke siawo me be mawɔ nyui na Yerusalem kple Yuda ƒe aƒe la.
Migavɔ̃ o!”’ 16 “‘Nu siwo miawɔ lae nye esi: Mito nyateƒe na mia nɔewo. Midrɔ̃ ʋɔnu ɖe eteƒe le miaƒe dugbowo nu ne nyateƒe kple ŋutifafa naxɔ aƒe ɖi.
17 Migaɖo vɔ̃ ɖe dzi me ɖe mia nɔewo ŋu o, eye alakpatam megavivi mia nu o; elabena melé fu nu siawo katã,’ Yehowa ye gblɔe.”
18 Yehowa, aʋakɔwo ƒe Mawu la, ƒe gbe gava nam be: 19 “Ale aʋakɔwo ƒe Yehowa gblɔe nye esi: ‘Miaƒe nutsitsidɔ le ɣleti enelia me, le ɣleti atɔ̃lia me, le ɣleti adrelia me, kple ɣleti ewolia me la, azu aseyetsotso kple dzidzɔkpɔkpɔ kpakple ŋkekenyuiwo na Yuda ƒe aƒe la.
Eya ta milɔ̃ nyateƒe kple ŋutifafa.’
20 “Ale aʋakɔwo ƒe Yehowa gblɔe nye esi: ‘Dukɔwo kple du geɖe me nɔlawo ava; 21 eye du ɖeka me nɔlawo ayi aɖagblɔ na du bubu me nɔlawo be: “Mina míadze agbagba aɖaƒo koko na Yehowa, eye míadi aʋakɔwo ƒe Yehowa yome mɔ.
Nye hã mayi.” 22 Eye dukɔ geɖewo kple dukɔ sesẽwo ava di aʋakɔwo ƒe Yehowa le Yerusalem, eye woaƒo koko na Yehowa be wòave yewo nu.’
23 “Ale aʋakɔwo ƒe Yehowa gblɔe nye esi: ‘Le ŋkeke mawo me la, ame ewo atso dukɔwo ƒe gbegbɔgblɔwo katã me alé Yudatɔ ɖeka ƒe awu toga agblɔ be: “Míayi kpli mi, elabena míese be Mawu li kpli mi.”’”
9:1-17
9 Gbedeasi vevi aɖe: “Yehowa ƒe nya va ɖe Hadrak-nyigba ŋu, Ðe Damasko koŋ ŋu, Elabena Yehowa ƒe ŋku le amegbetɔwo
Kple Israel ƒe toawo katã ŋu. 2 Ava Hamat si do liƒo kplii,
Kple Tiro kpakple Sidon hã dzi, elabena wodze aɖaŋu ŋutɔ. 3 Tiro ɖo gli sesẽwo na eɖokui.
Kple sika abe ba le kpɔdomee ene. 4 Kpɔ ɖa! Yehowa axɔ eƒe nunɔamesiwo le esi, Eye wòatsrɔ̃ eƒe aʋakɔ la le atsiaƒu me;
Eye dzo afiãe. 5 Askelon akpɔe, eye vɔvɔ̃ aɖoe; Ŋɔdzi alé Gaza hã vevie, Eye aleae wòanɔ na Ekron hã, elabena eƒe ŋuɖoɖeŋua azu ŋukpe nɛ. Fia atsrɔ̃ le Gaza,
Eye ame maganɔ Askelon o. 6 Ame tutɔ anɔ Asdod,
Eye matsi Filistitɔwo ƒe dàda nu. 7 Maɖe ʋu ɖa le nu me nɛ Kple ŋunyɔnuwo ɖa le aɖutɛ me nɛ, Eye ame si asusɔ nɛ la azu mía Mawu tɔ; Anɔ abe amegã ene le Yuda,
Eye Ekron anɔ abe Yebusitɔ la ene. 8 Maƒu asaɖa anyi abe dzɔla ene ɖe nye aƒe ŋu, Ale be ame aɖeke manɔ yiyim anɔ gbɔgbɔm o; Eye amedzizila aɖeke magato eme ayi azɔ o,
Elabena nye ŋutɔ mekpɔe kple nye ŋkuwo azɔ. 9 Oo Zion vinyɔnu, kpɔ dzidzɔ vevie. Oo Yerusalem vinyɔnu, tso aseye. Kpɔ ɖa! Wò fia gbɔna gbɔwò. Dzɔdzɔetɔ wònye, eye wòhe ɖeɖekpɔkpɔ gbɔnɛ; Ebɔbɔa eɖokui, eye wòdo tedzi,
Si nye tedzinɔ ƒe vi. 10 Maɖe aʋatasiaɖamwo ɖa le Efrayim, Kple sɔwo ɖa le Yerusalem. Woaɖe aʋawɔdati ɖa. Agblɔ ŋutifafanya na dukɔwo; Eƒe dziɖuɖu atso atsiaƒu nu ayi atsiaƒu nu,
Tso Tɔsisi la nu va se ɖe anyigba ƒe mlɔenuwo ke. 11 Oo nyɔnu, mato wò nubabla ƒe ʋu la dzi
Aɖe asi le wò gamenɔlawo ŋu tso vudo ƒuƒlu la me. 12 Mi, gamenɔla siwo si mɔkpɔkpɔ le, mitrɔ gbɔ va mɔ́ sesẽ la me.
‘Oo, nyɔnu, maɖo eteƒe na wò zi gbɔ zi eve. 13 Elabena mahe Yuda me abe nye dati ene. Matsɔ Efrayim ade dati la me, Eye manyɔ viwòwo, Oo Zion, Ðe viwòwo ŋu, Oo Hela,
Eye mana nànɔ abe kalẽtɔ ƒe yi ene, Oo Zion.’ 14 Woakpɔ Yehowa le wo tame, Eye eƒe aŋutrɔwo anɔ ʋɔ lũm abe dzikedzo ene. Aƒetɔ Dziɖulagã Yehowa aku kpẽ,
Eye wòanɔ dziehe ƒe ahom me aho. 15 Aʋakɔwo ƒe Yehowa aʋli wo ta, Eye woami futɔwo ƒe akafokpewo eye woanya avuzi le edzi. Woano nu agli abe wain ye wono ene; Eye woayɔ banaa abe agba goboe Kple vɔsamlekpui ƒe dzogoewo ene.
16 Yehowa woƒe Mawu axɔ na eƒe dukɔ la gbe ma gbe
Abe eƒe lãha ene; Elabena woanɔ dzo dam le eƒe anyigba dzi abe kpe xɔasiwo le fiakuku ŋu ene.
17 Elabena aleke eƒe nyuiwɔwɔ keke tae, Eye eƒe nyonyo teƒe mekɔ o ale! Nuɖuɖu ana ɖekakpuiwo natsi nyuie,
10:1-12
10 “Mibia Yehowa ne wòana tsi nadza na mi le adame. Yehowae nye ame si wɔ alilikpowo, Eye wònana tsi dzana tso wo me,
Eye wònana anyigba miea nu na ame sia ame. 2 Elabena terafim legbawo gblɔa ameflunyawo; Eye afakalawo hã kpɔa alakpaŋutegawo. Wolĩa drɔ̃e siwo mele eme o, Gake dzodzroe wodzea agbagba be yewoafa akɔ na amewo. Esia tae woaka hlẽ abe alẽwo ene.
Fu awɔ wo, elabena kplɔla aɖeke meli o. 3 Nye dɔmedzoe bi ɖe lãkplɔviwo ŋu,
Eye mabia akɔnta kplɔla ŋutasẽlawo; Elabena aʋakɔwo ƒe Yehowa trɔ susu ɖe Yuda ƒe aƒe si nye eƒe lãha ŋu,
Eye wòna wole abe eƒe sɔ si ŋu bubu le le aʋa me ene. 4 Yuda mee ame vevitɔ la ado tso,
Eya mee dɔdzikpɔla ɖe sia ɖe ado tso, wo katã woado tso eme. 5 Woanɔ abe aʋawɔlawo, Ame siwo fanyaa ba le kpɔdomeewo le aʋa me ene. Woawɔ aʋa, elabena Yehowa li kpli wo,
Eye sɔdolawo aɖu ŋukpe. 6 Mana Yuda ƒe aƒe la nasẽ ŋu, Eye maxɔ na Yosef ƒe aƒe la. Magaɖo wo te, Elabena makpɔ nublanui na wo; Eye woanɔ abe ɖe nyemegbe nu le wo gbɔ kpɔ o ene;
Elabena nyee nye Yehowa woƒe Mawu, matɔ na wo. 7 Efrayim anɔ abe kalẽtɔ sesẽ ene, Eye woƒe dzi akpɔ dzidzɔ abe wain ye wono ene. Wo viwo akpɔe, eye dzi adzɔ wo;
Woƒe dzi atso aseye ɖe Yehowa ŋu. 8 ‘Malia aku ayɔ wo aƒo ƒu; Elabena maɖe wo, woade ha kpaŋkpaŋ
Eye woanɔ agbɔ sɔm ɖe edzi. 9 Togbɔ be meka wo hlẽ abe nuku ene ɖe dukɔwo dome hã, Woaɖo ŋku dzinye le didiƒe ke;
Agbe agaɖo woawo kple wo viwo me, eye woatrɔ agbɔ. 10 Makplɔ wo agbɔe tso Egipte-nyigba dzi, Eye maƒo wo nu ƒu tso Asiria; Makplɔ wo ava Gilead-nyigba dzi kple Lebanon,
Eye teƒe masu na wo gɔ̃ hã o. 11 Ahe xaxa ava atsiaƒu la dzi ne etsoe; Atsi atsiaƒu la ƒe tsotsoewo nu, Eye Nil-tɔsisi ƒe gogloeƒewo katã amie. Woaɖiɖi Asiria ƒe dàda vivivo la ɖe anyi,
Eye fiatikplɔ age le Egipte si. 12 Nye, Yehowa ŋutɔ mado ŋusẽ wo, Eye woazɔ le nye ŋkɔ me,’ Yehowa ye gblɔe.”
11:1-17
11 “Oo Lebanon, ʋu wò ʋɔtruwo,
Ne dzo nafiã wò sedertiwo. 2 Oo sesewu, fa avi, elabena sederti mu; Elabena wotsrɔ̃ ati gãwo! Mi, Basan logotiwo, mifa avi,
Elabena avetsu la megali o! 3 Mise ɖa! Lãkplɔviwo le avi fam,
Elabena wogblẽ woƒe lãnyiƒe nyui la dome. Mise ɖa!
Elabena wotsrɔ̃ ave dodo siwo le Yordan ŋu la keŋ. 4 “Ale Yehowa, nye Mawu, gblɔe nye esi: ‘Kplɔ alẽ siwo woɖo na wuwu la, 5 elabena wo ƒlelawo wua wo, evɔ womebua fɔ wo o.
6 “‘Nyemagakpɔ nublanui na anyigba la dzi nɔlawo azɔ o,’ Yehowa ye gblɔe.
‘Eya ta matsɔ ame sia ame ade asi na ehavi, kple eƒe fia, eye woagblẽ anyigba la, eye nyemaɖe wo le wo si me o.’”
7 Menyi alẽ siwo woɖo na wuwu la, le miaƒe nyonyo ta, Oo, alẽ siwo le fu kpem. Metsɔ atikplɔ eve. Meyɔ ɖeka be Nyonyo, eye meyɔ evelia be Ðekawɔwɔ, eye meyi alẽawo kpɔkplɔ dzi.
8 Emegbe meɖe lãkplɔvi etɔ̃ ɖa le dzinu ɖeka me, elabena nyemegbɔ dzi ɖi na wo o, eye woawo hã wolé fum.
9 Eye megblɔ be: “Nyemegale mia kplɔ ge o. Esi be yeaku la, neku faa. Esi be yeatsrɔ̃ la, netsrɔ̃ faa.
Ke esiwo susɔ la neɖu wo nɔewo ƒe lã.” 10 Eya ta metsɔ nye atikplɔ si nye Nyonyo, eye meŋee, ne matu nu, si mebla kple dukɔwo katã la.
11 Eya ta metui gbe ma gbe, eye alẽ siwo wowɔ fui, siwo nɔ kpɔyem la, va dze sii be Yehowa ƒe nyae wònye.
12 Eye megblɔ na wo be: “Ne edze mia ŋu la, ekema mina nye fetum; ke ne medze mia ŋu o la, ekema midzudzɔ.”
Ale wotsɔ klosalo blaetɔ̃ xe fe nam. 13 Eye Yehowa gblɔ nam be: “Fetu gã sia si woawo wokpɔ be edze nam la, tsɔe ƒu gbe ɖe nudzraɖoƒe la.”
14 Emegbe meŋe nye atikplɔ evelia, si nye Ðekawɔwɔ, ne magblẽ Yuda kple Israel ƒe nɔviwɔwɔ la me.
15 Eye Yehowa gblɔ nam be: “Gatsɔ lãkplɔvi yakame la ƒe lãkplɔnuwo.
16 Elabena mana lãkplɔvi aɖe nado le anyigba la dzi. Matsɔ ɖeke le eme na alẽ siwo le tsɔtsrɔ̃m la o. Madi alẽviawo o, eye mada gbe le alẽ siwo xɔ abi la ŋu o.
Mana nuɖuɖu esiwo le sesĩe la o, ke aɖu esiwo da ami ƒe lã, eye wòatú alẽawo ƒe afɔkliwo ɖa. 17 Baba na nye lãkplɔvi maɖinu, si gblẽ alẽawo ɖi!
12:1-14
12 Gbedeasi vevi aɖe: “Esiae nye Yehowa ƒe nya si wògblɔ ɖe Israel ŋu.”
Eye wòɖo anyigba gɔme anyi, Eya ame si de gbɔgbɔ amegbetɔ me la, gblɔe nye esi:
2 “Kpɔ ɖa, mana Yerusalem nazu kplu si ana dukɔwo katã nanɔ ya mum sagasaga; woaɖe to ɖe Yuda kple Yerusalem siaa.
3 Eye wòava eme gbe ma gbe be, mana Yerusalem nanye kpe kpekpe na dukɔwo katã. Ame siwo katã be yewoakɔe la, ade abi wo ɖokuiwo ŋu vevie; anyigbadzidukɔwo katã aƒo takpli ɖe eŋu.
4 Gbe ma gbe la,” Yehowa ye gblɔe, “mana vɔvɔ̃ naɖo sɔwo katã, eye mana sɔdolawo naku tsu.
Nye ŋku anɔ Yuda ƒe aƒe la ŋu, ke mana dukɔwo ƒe sɔwo katã ƒe ŋku natsi.
5 Yuda-megãwo agblɔ le woƒe dzi me be: ‘Yerusalem nɔlawo nye ŋusẽ na mí le aʋakɔwo ƒe Yehowa woƒe Mawu la ta.’ 6 Gbe ma gbe la, mana Yuda-megãwo nanɔ abe dzoɖenu le atiwo dome ene, abe akakati bibi le nuku siwo wotso heli kɔ ɖi la dome ene, woafiã dukɔwo katã kpe ɖo le ɖusime kple miame; ke Yerusalem aganɔ enɔƒe, eye amewo anɔ Yerusalem.
7 “Yehowa axɔ na Yuda ƒe agbadɔwo gbã, ne David ƒe aƒe ƒe bubu kple Yerusalem nɔlawo ƒe bubu nagagbɔ Yuda tɔ ŋu akpa o.
8 Gbe ma gbe la, Yehowa anye Yerusalem nɔlawo takpɔla; eye woƒe ame beliwo anɔ abe David ene gbe ma gbe, eye David ƒe aƒe la anɔ abe Mawu ene, abe Yehowa ƒe dɔla ene le wo ŋgɔ.
9 Eye wòava eme gbe ma gbe be, matsrɔ̃ dukɔ siwo katã ho ɖe Yerusalem ŋu la godoo.
10 “Makɔ amenuveve kple kokoƒoƒo ƒe gbɔgbɔ ɖe David ƒe aƒe kple Yerusalem nɔlawo dzi, eye woafɔ ŋku ɖe ame si woƒo nu ɖo la dzi, woafa nɛ abe ale si wofaa tenuvi ene; woaxa nu vevie abe ale si woxaa nu le ŋgɔgbevi ta ene.
11 Gbe ma gbe la, konyifafa teƒe makɔ le Yerusalem o, abe ale si wofa konyi le Hadadrimon le Megido Bali me la ene.
12 Anyigba blibo la afa konyi, ƒome sia ƒome: David ƒe aƒe ƒe ƒome la afa konyi le wo ɖokui si, woƒe nyɔnuwo hã afae le wo ɖokui si; Natan ƒe aƒe ƒe ƒome la afa konyi le wo ɖokui si, woƒe nyɔnuwo hã afae le wo ɖokui si; 13 Lewi ƒe aƒe ƒe ƒome la afa konyi le wo ɖokui si, woƒe nyɔnuwo hã afae le wo ɖokui si; Simei viwo ƒe ƒome la afa konyi le wo ɖokui si, woƒe nyɔnuwo hã afae le wo ɖokui si; 14 eye ƒome siwo katã susɔ la, wo dometɔ ɖe sia ɖe afa konyi le eɖokui si, woƒe nyɔnuwo katã hã afae le wo ɖokui si.
13:1-9
13 “Gbe ma gbe la, woaɖe vudo na David ƒe aƒe la kple Yerusalem nɔlawo, ne woaklɔ nu vɔ̃ kple makɔmakɔnyenye ɖa le wo ŋu.
2 Aʋakɔwo ƒe Yehowa be, “Gbe ma gbe la, matutu legbawo ƒe ŋkɔwo ɖa le anyigba la dzi, eye womagaɖo ŋku wo dzi azɔ o; eye mana nyagblɔɖilawo kple gbɔgbɔ makɔmakɔwo hã nu nayi le anyigba la dzi.
3 Eye ne ame aɖe gale nya gblɔm ɖi la, ekema edzilawo, fofoa kple dadaa, agblɔ nɛ be: ‘Èdze na ku, elabena ègblɔ alakpanya le Yehowa ƒe ŋkɔ me.’ Eye edzilawo, fofoa kple dadaa, aƒo nu ɖee, le esi wògblɔ nya ɖi ta.
4 “Gbe ma gbe la, nyagblɔɖila ɖe sia ɖe ƒe ŋutega kple eƒe nyagblɔɖi akpe ŋu nɛ; eye womagado nyagblɔɖilawo ƒe lãfuwu be woaflu ame o.
5 Eye wòagblɔ be: ‘Menye nyagblɔɖila menye o.
Agbledelae menye, elabena ame aɖee ƒlem kluvii tso nye ɖevime ke.’ 6 Eye ne ame aɖe biae be, ‘Ke abi kawoe nye esiawo le wò medome?’ hã la, aɖo eŋu be, ‘Esiwo wode ŋunye le xɔ̃nyewo ƒe aƒe mee.’”
7 “Oo yi, ho ɖe nye alẽkplɔla ŋu, Ðe ŋutsu si le ŋunye kplikplikpli ŋu,” aʋakɔwo ƒe Yehowa ye gblɔe.
“Da nu alẽkplɔla la, ne lãhaa naka hlẽ; Eye matrɔ nye asi ɖe alẽ suetɔawo ŋu.”
8 “Eye wòava eme be, woaɖe anyigba blibo la dzi nɔlawo ƒe akpa eve le etɔ̃ me ɖa, eye woatsrɔ̃;
Yehowa ye gblɔe. 9 “Matsɔ akpa ɖeka le etɔ̃ me la ade dzo me;
Eye madza wo ŋu abe ale si wodzaa klosalo ŋui ene, Eye mado wo akpɔ abe ale si wodoa sika kpɔnae ene. Woayɔ nye ŋkɔ, Eye matɔ na wo.
14:1-21
14 “Kpɔ ɖa! Ŋkeke li gbɔna, Yehowa ƒe ŋkekee, esime woama wò nu si woha le mewò.
2 Maƒo dukɔwo katã nu ƒu ɖe Yerusalem ŋu ne woawɔ aʋa kplii; woaxɔ du la, woaha aƒewo, eye woadɔ nyɔnuwo gbɔ sesẽe.
Du la ƒe afã ayi aboyo me, ke womakplɔ dukɔ la ƒe ame susɔeawo ya adzoe le dua me o.
3 “Yehowa aho aɖawɔ aʋa kple dukɔ mawo, abe ale si wòwɔ aʋa le aʋakpegbe ene.
4 Gbe ma gbe la, atɔ ɖe Amito si dze ŋgɔ Yerusalem le ɣedzeƒe la dzi; eye Amito la afe ɖe titina kpla, tso ɣedzeƒe va se ɖe ɣetoɖoƒe, eye bali gã aɖe anɔ wo dome; to la ƒe afã ayi dziehe, eye eƒe afã ayi anyiehe.
5 Miasi ayi nye towo ƒe bali la me, elabena bali si le toawo domee la ade Azel ke. Miasi, abe ale si ko miesi le anyigbaʋuʋu nu le Yuda-fia Uziya ŋɔli ene. Yehowa, nye Mawu la ava, eye ame kɔkɔeawo katã akpe ɖe eŋu.
6 “Gbe ma gbe la, kekeli vavã aɖeke manɔ anyi o, ke fafa ana nuwo nabla.
7 Anye ŋkeke aɖe si nye Yehowa tɔ. Ŋu make o, eye zã hã mado o; xexea me akɔ le fiẽ gɔ̃ hã.
8 Gbe ma gbe la, tsi gbagbe asi tso Yerusalem, eƒe afã aɖo ta ɣedzeƒeƒu la me, eye afã aɖo ta ɣetoɖoƒeƒu la me.
Anɔ sisim le dzomeŋɔli kple vuvɔŋɔli siaa. 9 Yehowa anye Fia ɖe anyigba blibo la nu.
Gbe ma gbe la, Yehowa ɖeka koe anye Mawu, eye wòatɔ ŋkɔ ɖeka. 10 “Anyigba blibo la anɔ abe Araba ene, tso Geba yi Rimon va se ɖe anyiehe; woagakɔ Yerusalem ɖe dzi ɖe afi si wònɔ, eye amewo aganɔ eme, tso Benyamin-gbo la nu yi Agbo Gbãtɔ nu va se ɖe Dzogoedzigbo la nu, tso Hananel Gbetakpɔxɔ la gbɔ va se ɖe fia ƒe wainfiãƒewo.
11 Amewo anɔ eme; eye naneke maganye busunu si adze na tsɔtsrɔ̃ o, eye amewo anɔ Yerusalem le dziɖeɖi me.
12 “Fuwɔame si Yehowa ahe ava dukɔ siwo katã aho aʋa ɖe Yerusalem ŋu dzi lae nye esi: Woƒe ŋutilã aƒaƒã esime wogale woƒe afɔwo dzi; ŋku aƒaƒã ɖe to me na wo, eye woƒe aɖe aƒaƒã ɖe nu me na wo.
13 “Gbe ma gbe la, Yehowa ade tɔtɔ gã aɖe wo dome; eye wo dometɔ ɖe sia ɖe ƒe asi asu ehavi dzi, eye wòakɔ asi dzi ɖe ehavi ŋu.
14 Yuda hã awɔ aʋa le Yerusalem; eye woaƒo dukɔ siwo katã ƒo xlã wo ƒe kesinɔnuwo nu ƒu kpaŋkpaŋ; sika, klosalo kple awuwo.
15 “Fuwɔame ma tɔgbi ava sɔwo, tedzisɔwo, kposɔwo, tedziwo kple lã siwo katã le asaɖa mawo me dzi.
16 “Dukɔ siwo katã ho ɖe Yerusalem ŋu la, ƒe ame susɔeawo katã ayi aɖade ta agu na Fia, aʋakɔwo ƒe Yehowa, eye woaɖu Agbadɔŋkekenyui la ƒe sia ƒe.
17 Ke anyigbadziƒomeawo dometɔ si mayi Yerusalem aɖade ta agu na Fia, aʋakɔwo ƒe Yehowa o la, tsi madza nɛ o.
18 Eye ne Egiptetɔwo meva o la, ekema tsi aɖeke madza na wo o. Ke boŋ fuwɔame si Yehowa ahe ava dukɔ siwo meva Agbadɔŋkekenyuia ɖuƒe o dzi la, ava wo dzi.
19 Esiae anye Egipte kple dukɔ siwo katã mava Agbadɔŋkekenyuia ɖuƒe o la ƒe nu vɔ̃ ŋuti tohehe.
20 “Gbe ma gbe la, woaŋlɔ ɖe sɔwo ƒe nyawowoewo ŋu be: ‘Kɔkɔenyenye nye Yehowa tɔ!’ Nuɖaze siwo le Yehowa ƒe aƒe la me la anɔ abe agba goboe siwo le vɔsamlekpui la ŋgɔ ene.
21 Nuɖaze ɖe sia ɖe si le Yerusalem kple Yuda azu nu kɔkɔe na aʋakɔwo ƒe Yehowa, eye ame siwo katã le vɔ sam la ava ɖa nu le wo me.
Kanaantɔ aɖeke maganɔ aʋakɔwo ƒe Yehowa ƒe aƒe la me gbe ma gbe o.”
